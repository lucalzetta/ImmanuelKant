<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="it" lang="it">
<head>
    <title>Critica della ragion pura di Immanuel Kant</title>
    <link href="../Styles/Style0001.css" rel="stylesheet" type="text/css"/>
</head>
<body>

<p>
<i>Continuazione del libro II della Dialettica trascendentale</i>
</p>

<h6 id="cap_0004_0001_0001_0001_0003_0002">CAPITOLO II</h6>
<p class="capitolo">
L'antinomia della ragion pura.
</p>

<p class="testo_distanziato">
Nell'introduzione  a questa parte della nostra opera noi abbiamo mostrato, che ogni apparenza trascendentale della ragion pura si fonda su raziocinii dialettici, il cui schema è dato dalla logica in tre specie formali di sillogismi in generale, come, in qualche modo, le categorie trovano il loro schema logico nelle quattro funzioni di tutti i giudizii. La prima specie di questi raziocinii sofistici riguarda l'unità incondizionata delle condizioni soggettive di tutte le rappresentazioni in generale (soggetto o anima), in corrispondenza dei sillogismi categorici, la cui premessa maggiore, come principio esprime la relazione di un predicato con un soggetto. La seconda specie d'argomento dialettico, per analogia coi sillogismi ipotetici, farà, dunque, suo contenuto l'unità incondizionata delle condizioni oggettive del fenomeno; come la terza specie, che si presenterà nel capitolo seguente, ha per tema l'unità incondizionata delle condizioni oggettive della possibilità degli oggetti in generale.
</p>

<p>
Ma è degno di nota, che il paralogismo trascendentale produceva un'apparenza meramente unilaterale per ciò che riguarda l'idea del soggetto del nostro pensiero, e, per l'affermazione dell'antitesi in base ai concetti della ragione non si ha la minima apparenza. Il vantaggio è interamente dal lato del pneumatismo, benchè questo, con tutta la sua apparenza favorevole, non possa negare il vizio d'origine, di sciogliersi in semplice fumo alla prova del fuoco della Critica.
</p>

<p>
Ben altrimenti accade, se noi applichiamo la ragione alla sintesi oggettiva dei fenomeni, dove essa pensa di far valere, e con molta apparenza, il suo principio dell'unità incondizionata; ma s'avvolge tosto in tali contraddizioni, che è costretta dal punto di vista cosmologico, a desistere da ogni pretesa.
</p>

<p>
Qui si presenta cioè un nuovo fenomeno della ragione umana, ossia un'Antitetica affatto naturale, per cui nessuno ha bisogno di sottilizzare e tendere artificiosi tranelli, ma in cui la ragione incorre da se stessa e inevitabilmente: un'Antitetica, in vero, per cui è premunita contro quell'assopimento in una convinzione immaginaria, che è il prodotto d'una apparenza unilaterale; ma è insieme esposta al rischio o di abbandonarsi a una disperazione scettica o di attaccarsi a un'ostinazione dommatica e intestarsi in certe affermazioni senza voler più porgere ascolto e render giustizia alle ragioni della tesi opposta. L'una cosa e l'altra sono la morte della sana filosofia, quantunque in ogni caso essa possa anche dirsi l'eutanasia della ragion pura.
</p>

<p>
Prima di far vedere le scene di discordia e di scompiglio, cui dà luogo questo conflitto di leggi (antinomia) della ragion pura, vogliamo dare alcuni schiarimenti, che possano illustrare e giustificare i metodi, da noi adoperati nella trattazione di questa materia. Io chiamo tutte le idee trascendentali, in quanto concernono la totalità assoluta nella sintesi dei fenomeni, concetti cosmologici (<i xml:lang="de">Weltbegriffe</i>): parte a causa appunto di questa totalità incondizionata, su cui si fonda il concetto dell'universo, che è esso stesso un'idea; parte perchè esse tendono unicamente alla sintesi dei fenomeni, quindi alla sintesi empirica, laddove la totalità assoluta nella sintesi delle condizioni di tutte le cose possibili in generale darà luogo a un ideale della ragion pura, che è affatto distinto dai concetti cosmologici, benchè stia tuttavia in relazione con essi. Sicchè, come i paralogismi della ragion pura davano il fondamento a una psicologia dialettica, così l'antinomia della ragion pura ci farà vedere i principii trascendentali di una pretesa cosmologia pura (razionale), non allo scopo di trovarla valida e appropriarcela, ma, come dice già anche il nome di conflitto della ragione, per esporla in tutta la sua abbagliante ma falsa apparenza, come un'idea che non è compatibile coi fenomeni.
</p>

<p class="sezione" id="cap_0004_0001_0001_0001_0003_0002_sez_I">
SEZIONE PRIMA
</p>
<p class="testo_centrato testo_maiuscoletto">
Sistema delle idee cosmologiche.
</p>

<p class="testo_distanziato">
Per poter enumerare queste idee secondo un principio, con precisione sistematica, dobbiamo primieramente osservare, che è soltanto l'intelletto quello da cui possono derivare concetti puri e trascendentali, e che la ragione propriamente non produce nessun concetto, ma, se mai, libera solamente il concetto intellettuale dalle inevitabili limitazioni di una esperienza possibile, e tenta perciò di estenderlo di là dai limiti dell'empirico, ma tuttavia in connessione con esso. Questo accade perchè essa, per un dato condizionato, dalla parte delle condizioni (a cui l'intelletto sottopone tutti i fenomeni della unità sintetica), richiede una assoluta totalità, e perchè fa delle categorie un'idea trascendentale per dare alla sintesi empirica una completezza assoluta, continuando la sintesi stessa fino all'incondizionato (che non è nell'esperienza, ma solo nell'idea). La ragione questo richiede secondo il principio, che, se il condizionato è dato, è data anche tutta la somma delle condizioni, quindi l'assolutamente incondizionato. Sicchè, in primo luogo, le idee trascendentali non saranno propriamente se non categorie spinte fino all'incondizionato, e si potranno ridurre in una tavola ordinata secondo i titoli di esse categorie. In secondo luogo, d'altra parte, non tutte le categorie potranno tuttavia servire a tal uopo, ma soltanto quelle, in cui la sintesi costituisce una serie, e una serie di condizioni, subordinate (non coordinate) tra loro, di un condizionato. La totalità assoluta è richiesta dalla ragione solo in quanto essa riguarda la serie ascendente delle condizioni di un dato condizionato, non quindi quando si tratta della linea discendente delle conseguenze, e nè anche quando dell'aggregato di condizioni coordinate a queste conseguenze. Le condizioni, infatti, rispetto al condizionato dato, sono già presupposte, e si devono anche considerare come date con esso; laddove, poichè le conseguenze non sono esse a render possibili le loro condizioni, anzi piuttosto le presuppongono, nel progresso delle conseguenze (o nel discendere da una data condizione al condizionato) si può non darsi pensiero se la serie cessi o no; e in generale, la questione della sua totalità non è punto un presupposto della ragione.
</p>

<p>
Così si pensa necessariamente un tempo fino all'istante dato interamente trascorso, anche come dato (sebbene da noi non sia determinabile). Ma, per ciò che riguarda il tempo avvenire, non essendo esso la condizione per giungere al presente, è affatto indifferente, per concepirlo, il modo in cui noi vogliamo comportarci col futuro, o che si voglia farlo cessare a un certo punto, o lasciarlo scorrere all'infinito. Sia la serie <i>m, n, o,</i> in cui <i>n</i> è dato come condizionato rispetto a <i>m</i>, ma insieme come condizione di <i>o</i>; la serie salga dal condizionato <i>n</i> ad <i>m</i> (<i>l, k, i,</i> ecc.) e discenda anche dalla condizione <i>n</i> al condizionato <i>o</i> (<i>p, q, r,</i> ecc.): io devo presupporre la prima serie per poter considerar <i>n</i> come dato, ed <i>n</i> per la ragione (secondo la totalità delle condizioni) non è possibile se non mediante quella serie; la sua possibilità invece non riposa sulla serie seguente <i>o, p, q, r,</i> la quale pertanto non si può considerare some data, ma soltanto come <i xml:lang="la">dabilis</i>.
</p>

<p>
Chiamerò la sintesi di una serie dalla parte delle condizioni, a cominciare da quella che è la più vicina al fenomeno dato, regressiva; e quella invece, che procede, dalla parte del condizionato, dalla conseguenza più vicina a quelle più remote, sintesi progressiva. La prima va <i xml:lang="la">in antecedentia</i>, la seconda <i lang="la">in consequentia</i>. Le idee cosmologiche, dunque, han che fare con la totalità della sintesi regressiva, e vanno <i lang="la">in antecedentia</i>, non <i lang="la">in consequentia</i>. Quando si dà quest'ultimo caso, è un problema arbitrario e non necessario alla ragion pura, perchè noi, per la completa comprensibilità di quel che è dato nel fenomeno, abbiamo bensì bisogno dei principii, ma non delle conseguenze.
</p>

<p>
Ora, per istituire secondo la tavola delle categorie la tavola delle idee, prendiamo da prima i due quanti originari di ogni nostra intuizione, tempo e spazio. Il tempo è in sè stesso una serie (e la condizione formale di tutte le serie), e quindi in esso, rispetto a un presente dato, bisogna a priori distinguere gli <i xml:lang="la">antecedentia</i>, come condizioni (il passato), dai <i lang="la">consequentia</i> (dal futuro). Quindi l'idea trascendentale dell'assoluta totalità della serie delle condizioni di un dato condizionato si riferisce soltanto a tutto il tempo passato. Secondo l'idea della ragione, tutto il tempo già trascorso è necessariamente pensato come dato quale condizione dell'istante dato. Ma, per ciò che spetta allo spazio, in esso, in se stesso, non c'è distinzione di progresso e regresso, poichè esso costituisce un aggregato, non una serie, essendo le sue parti tutte insieme simultaneamente. Il momento attuale del tempo posso considerarlo soltanto come condizionato rispetto al tempo passato, ma non mai come condizione di questo, perchè questo istante, prima di tutto, non proviene se non dal tempo trascorso (o meglio dal trascorrere del tempo precedente). Ma, poichè le parti dello spazio non sono tra loro subordinate, bensì coordinate, una parte non è la condizione della possibilità dell'altra, ed esso non forma come il tempo, in se stesso una serie. Se non che, la sintesi delle molteplici parti dello spazio, per cui noi lo apprendiamo, è tuttavia successiva, e però avviene nel tempo, e contiene una serie. E poichè in questa serie di spazi aggregati (per es. di piedi in una pertica), a partire da uno spazio dato quelli via via aggiuntivi dal pensiero sono sempre la condizione dei limiti precedenti, così la misura di uno spazio va anche considerata come sintesi d'una serie delle condizioni di un dato condizionato; soltanto che la parte delle condizioni in se stessa non è differente da quella, da cui sta il condizionato, e però regresso e progresso nello spazio pare siano una cosa sola. Intanto, poichè una parte dello spazio non è data dalle altre, ma è solamente limitata, noi dobbiamo intanto considerare come condizionato ogni spazio limitato, che presuppone un altro spazio come la condizione de' suoi limiti, e così di séguito. Rispetto dunque alla limitazione, il progresso nello spazio è anche un regresso, e l'idea trascendentale dell'assoluta totalità della sintesi nella serie delle condizioni concerne anche lo spazio; e io posso appunto propormi la questione dell'assoluta totalità del fenomeno nello spazio, nè più nè meno che del fenomeno nel tempo trascorso. Ma, se a tale questione sia anche possibile una risposta, è ciò che si vedrà appresso.
</p>

<p>
In secondo luogo, la realtà nello spazio, cioè la materia, è un condizionato, le cui condizioni interne sono le sue parti, e le parti delle parti le condizioni remote; di guisa che qui ha luogo una sintesi regressiva, di cui la ragione esige la totalità assoluta, la quale non può ottenersi altrimenti che con una divisione completa, onde la realtà della materia o finisce in nulla, o pure in quel che non è più materia, ossia nel semplice, sicchè anche qui c'è una serie di condizioni e un progresso verso l'incondizionato.
</p>

<p>
In terzo luogo, quanto alle categorie del rapporto reale tra i fenomeni, la categoria della sostanza con i suoi accidenti non si conviene a un'idea trascendentale; cioè la ragione, rispetto a questa categoria, non ha ragione di risalire regressivamente alle condizioni. Gli accidenti, infatti (in quanto ineriscono a una sostanza), sono coordinati tra loro e non formano una serie. Ma, rispetto alla sostanza, non sono propriamente subordinati ad essa, anzi sono il modo di esistere della sostanza stessa. Ciò che qui potrebbe ancora parere un'idea della ragione trascendentale, sarebbe il concetto del sostanziale. Se non che, poichè questo non significa altro che il concetto dell'oggetto in generale, che sussiste, in quanto in esso si pensa semplicemente il soggetto trascendentale senza alcun predicato, e qui, all'incontro, si tratta solo dell'incondizionato nella serie dei fenomeni; così è chiaro che il sostanziale non può costituire un membro di essa serie. Altrettanto vale precisamente delle sostanze in reciprocità d'azione, che sono semplici aggregati, e non hanno esponenti di una serie, non essendo tra loro subordinati come condizione della loro possibilità; ciò che si è ben potuto dire degli spazi, il cui limite non era mai determinato, in sè, ma sempre mediante un altro spazio. Resta, dunque, soltanto la categoria della causalità, la quale presenta una serie di cause di un dato effetto, nella quale si può risalire da questo ultimo, come effetto, a quelle, come condizioni, e rispondere alla questione della ragione.
</p>

<p>
In quarto luogo, i concetti del possibile, reale e necessario, non menano a una serie, fuorchè solamente in quanto l'accidentale nell'esistenza deve essere sempre considerato come condizionato, e, secondo la regola dell'intelletto, accenna a una condizione, data la quale è necessario che questa rinvii a una causa più alta, finchè la ragione non trovi più nella totalità della serie se non la necessità incondizionata.
</p>

<p>
Sicchè non v'ha più di quattro idee cosmologiche, secondo i quattro titoli delle categorie, tolte quelle che non portano seco necessariamente una serie nella sintesi del molteplice.
</p>


<table>
	<thead>
		<tr>
			<th>
				1.
      </th>
		</tr>
	</thead>
	<tbody>
		<tr>
			<td>
				La totalità assoluta
			</td>
		</tr>
		<tr>
			<td>
				della
			</td>
		</tr>
		<tr>
			<td>
				<span class="testo_maiuscoletto">Composizione</span>
			</td>
		</tr>
		<tr>
			<td>
				del tutto dato di tutti i fenomeni.
			</td>
		</tr>

	</tbody>
</table>

<table>
	<thead>
		<tr>
			<th>
				2.
			</th>
			<th>
				3.
			</th>
		</tr>
	</thead>
	<tbody>
		<tr>
			<td>
				La totalità assoluta
			</td>
			<td>
				La totalità assoluta
			</td>
		</tr>
		<tr>
			<td>
				della <span class="testo_maiuscoletto">Divisione</span>
			</td>
			<td>
				dell'<span class="testo_maiuscoletto">Origine</span>
			</td>
		</tr>
		<tr>
			<td>
				di un tutto dato
			</td>
			<td>
				di un fenomeno
			</td>
		</tr>
		<tr>
			<td>
				nel fenomeno.
			</td>
			<td>
				in generale.
			</td>
		</tr>

	</tbody>
</table>

<table>
	<thead>
		<tr>
			<th>
				4.
      </th>
		</tr>
	</thead>
	<tbody>
		<tr>
			<td>
				La totalità assoluta
			</td>
		</tr>
		<tr>
			<td>
				della
			</td>
		</tr>
		<tr>
			<td>
				<span class="testo_maiuscoletto">Dipendenza dell'esistenza</span>
			</td>
		</tr>
		<tr>
			<td>
				del mutevole nel fenomeno.
			</td>
		</tr>

	</tbody>
</table>

<p class="testo_distanziato">
Primieramente qui è da notare, che l'idea della totalità assoluta non riguarda altro che l'esposizione dei fenomeni, e quindi non il puro concetto dell'intelletto di un tutto delle cose. Qui, dunque, i fenomeni son considerati come dati, e la ragione vuole l'assoluta totalità delle condizioni della loro possibilità, in quanto esse formano una serie, e però una sintesi assolutamente (cioè sotto ogni aspetto) completa, per cui il fenomeno possa essere esposto secondo le leggi dell'intelletto.
</p>

<p>
In secondo luogo, è propriamente soltanto l'incondizionato, che la ragione cerca in questa sintesi per serie, e regressivamente continuata, delle condizioni, come la totalità nella serie delle premesse, che insieme non ne presuppongono più nessun'altra. Ora questo incondizionato è sempre contenuto nella totalità assoluta della serie, se uno se la rappresenti nella immaginazione. Se non che, questa sintesi assolutamente completa non è, a sua volta, se non un'idea; giacchè non si può, almeno anticipatamente, sapere se una tale sintesi sia anche possibile nei fenomeni. Se uno si rappresenta tutto mediante semplici concetti puri dell'intelletto, senza alcuna condizione sensibile, si può dire addirittura, che di un dato condizionato sia data anche la serie intera delle condizioni tra loro subordinate; perchè quello è dato soltanto mediante queste. Soltanto, nei fenomeni s'incontra una speciale limitazione circa il modo in cui le condizioni son date, cioè per la sintesi successiva del molteplice dell'intuizione, che nel regresso dev'essere completa. Ma, se questa completezza sia possibile in modo sensibile, è ancora un problema. Pure l'idea di questa completezza intanto c'è nella ragione, senza guardare alla possibilità o impossibilità di unirvi adeguati concetti empirici. Adunque, poichè nell'assoluta totalità della sintesi regressiva del molteplice nel fenomeno (secondo la guida delle categorie, che la rappresentano come una serie di condizioni di un dato condizionato) è compreso di necessità l'incondizionato, e si può anche lasciare indeciso se e quanto questa totalità si possa realizzare: la ragione qui sceglie la via di muovere dall'idea della totalità, benchè essa abbia per ultimo scopo l'incondizionato, sia della serie intera, sia di una parte di essa.
</p>

<p>
Ora, questo incondizionato si può pensare o come semplicemente consistente nella serie intera, in cui, dunque, tutti i membri senza eccezione sono condizionati, e solo il tutto di essa sarebbe assolutamente incondizionato; o l'assolutamente incondizionato è soltanto una parte della serie, a cui tutti gli altri membri sono subordinati, ma che, a sua volta, non sta sotto un'altra condizione<sup><a href="pagina_x_note_libro.xhtml#nota_1_II" id="nota_1_II_ritorno">nota 1</a></sup>. Nel primo caso, la serie è senza limiti (senza cominciamento), cioè infinita, <i>a parte, a priori</i>, e pure interamente data: ma il regresso in essa non è completo, e può essere detto infinito solo <i xml:lang="la">potentialiter</i>. Nel secondo caso, c'è un primo della serie, che rispetto al tempo passato si dice cominciamento del mondo; rispetto allo spazio, limite del mondo; rispetto alle parti di un tutto dato ne' suoi limiti, semplice; rispetto alle cause, spontaneità assoluta (libertà); rispetto alla esistenza delle cose mutevoli, assoluta necessità naturale.
</p>

<p>
Noi abbiamo due espressioni: mondo (<i xml:lang="de">Welt</i>) e natura, che talvolta si scambiano tra loro. La prima significa il tutto matematico di tutti i fenomeni e la totalità della loro sintesi nel grande come nel piccolo, cioè tanto nel progresso di essa per composizione, quanto per divisione. Ma questo stesso mondo è detto natura<sup><a href="pagina_x_note_libro.xhtml#nota_2_II" id="nota_2_II_ritorno">nota 2</a></sup>, in quanto vien considerato come un tutto dinamico, e non si guarda all'aggregazione nello spazio o nel tempo, per realizzarlo come una quantità, ma all'unità nell'esistenza dei fenomeni. Ora, in questo caso, la condizione di ciò che accade si dice causa, e la causalità incondizionata della causa nel fenomeno libertà; quella condizionata, invece,	causa naturale in senso stretto. Il condizionato  nell'esistenza in generale si dice accidentale, e l'incondizionato necessario. La necessità incondizionata dei fenomeni può dirsi necessità naturale.
</p>

<p>
Le idee, delle quali noi ora ci occupiamo, le ho chiamate sopra idee cosmologiche, parte perchè per cosmo si intende l'insieme di tutti i fenomeni, e le nostre idee si riferiscono anche soltanto all'incondizionato tra i fenomeni; parte anche, perchè la parola cosmo (<i xml:lang="de">Welt</i>) nel senso trascendentale designa la totalità assoluta dell'insieme delle cose esistenti, e noi rivolgiamo soltanto la nostra attenzione alla completezza della sintesi (comechè solo propriamente nel regresso verso le condizioni). Considerato che oltracciò queste idee sono tutte trascendenti, e, benchè non oltrepassino veramente, quanto al modo, l'oggetto, cioè i fenomeni, ma hanno che fare unicamente col mondo sensibile (non coi noumeni), tuttavia spingono la sintesi fino a un grado, che sorpassa ogni possibile esperienza, si può con tutta proprietà, secondo la mia opinione, denominarle tutte quante concetti cosmologici. Rispetto alla distinzione dell'incondizionato matematico e dell'incondizionato dinamico, a cui tende il regresso, io direi tuttavia le due prime idee concetti cosmologici (del cosmo in grande e in piccolo) in senso stretto, e le altre due invece concetti trascendenti della natura. Questa distinzione, al presente, non è ancora di special rilievo; ma può acquistare in séguito una maggiore importanza.
</p>

<p class="sezione" id="cap_0004_0001_0001_0001_0003_0002_sez_II">
SEZIONE SECONDA
</p>
<p class="testo_centrato testo_maiuscoletto">
Antitetica della ragion pura.
</p>

<p class="testo_distanziato">
Se Tetica è ogni insieme di dottrine dommatiche, io intendo per Antitetica, non affermazioni dommatiche del contrario, ma il conflitto di conoscenze secondo l'apparenza dommatiche (<i xml:lang="la">thesin cum antithesi</i>), senza che si annetta all'una piuttosto che all'altra uno speciale diritto all'assenso. L'Antitetica, dunque, non si occupa punto di affermazioni unilaterali, ma prende a considerare le conoscenze universali della ragione solo pel conflitto di esse tra loro e per le cause di tal conflitto. L'Antitetica trascendentale è una ricerca intorno all'antinomia della ragion pura, le sue cause e il suo risultato. Quando noi rivolgiamo la nostra ragione non semplicemente, per l'uso dei principii dell'intelletto agli oggetti della esperienza, ma ci avventuriamo ad estenderla al di là dei limiti di questa, allora vengon fuori le proposizioni sofistiche, che dalla esperienza non possono nè sperare conferma, nè temere confutazione; ciascuna delle quali non soltanto è in se stessa senza contraddizione, ma trova perfino nella natura della ragione le condizioni della sua necessità; solo che disgraziatamente il contrario ha dalla parte sua ragioni altrettanto valide e necessarie di affermazione.
</p>

<p>
Le questioni che si presentano naturalmente in una tale dialettica della ragion pura, son dunque: 1<sup>o</sup> in quali proposizioni propriamente la ragion pura è soggetta inevitabilmente a una antinomia. 2<sup>o</sup> Su quali cause si fonda questa antinomia. 3<sup>o</sup> Se nondimeno, e in qual modo, alla ragione, in questo conflitto, resti aperta una via alla certezza.
</p>

<p>
Un teorema dialettico della ragion pura deve, dunque, avere in sè questo, che lo distingua da tutte le proposizioni sofistiche: che non concerna una questione arbitraria, che non si solleva se non per un certo scopo voluto; ma è una questione siffatta, che ogni ragione umana nel suo cammino vi si deve necessariamente imbattere; e in secondo luogo, che così essa come la contraria porti seco non soltanto un'apparenza artificiosa, che, se un l'esamini, dilegua tosto, ma un'apparenza naturale e inevitabile, che, anche quando altri non è più ingannato, illude pur sempre, sebbene non riesca più a gabbare; e però può bensì esser resa innocua, ma non può giammai venire estirpata.
</p>

<p>
Una tale dottrina dialettica non si riferirà all'unità intellettuale di concetti sperimentali, ma all'unità razionale di semplici idee, la cui condizione ― poichè primieramente, come sintesi secondo regole, essa deve accordarsi con l'intelletto, e pure, insieme, come unità assoluta di essa, con la ragione, ― se essa è adeguata all'unità della ragione, sarà troppo grande per l'intelletto, e se proporzionata all'intelletto, troppo piccola per la ragione; dal che deve sorgere un conflitto, che non si può evitare, donde che si prendano le mosse.
</p>

<p>
Queste affermazioni sofistiche aprono dunque  una lizza dialettica, dove ogni parte, cui sia permesso di dar l'assalto, ha il disopra, e soggiace di sicuro quella, che è costretta a tenersi sulla difensiva. Quindi anche i cavalieri gagliardi, s'impegnino essi per la buona o la cattiva causa, sono sicuri di riportare la corona della vittoria, se badano solo ad avere il privilegio di dar l'ultimo assalto senz'essere più obbligati a sostenere un nuovo attacco dell'avversario. Si può facilmente immaginare, che questo arringo pel passato è stato abbastanza spesso corso, che molte vittorie sono state guadagnate da ambo le parti; ma per l'ultima, che decide la cosa, si è sempre badato che il difensore della buona causa tenesse solo il terreno, e così fosse impedito all'avversario d'impugnare più oltre le armi. Come giudici di campo imparziali, dobbiamo mettere affatto da parte, se sia la buona o la cattiva causa quella che i combattenti sostengono, e la sciar che essi se la sbrighino prima tra loro. Forse, dopo essersi l'un l'altro più stancati che danneggiati, essi scorgeranno da se stessi la vanità della loro lotta e si separeranno da buoni amici.
</p>

<p>
Questo metodo di assistere a un conflitto di affermazioni, o piuttosto di provocarlo da sè, non per decidere alla fine in favore dell'una o dell'altra parte, ma per ricercare se l'oggetto di esso non sia forse una semplice illusione, che ciascuno vanamente s'affanna ad acchiappare, e in cui ei non può nulla guadagnare, quand'anche non gli resistesse punto: questo metodo, dico, si può chiamare metodo scettico. Esso è da distinguere del tutto dallo scetticismo, principio di una inscienza secondo arte e scienza<sup><a href="pagina_x_note_libro.xhtml#nota_3_II" id="nota_3_II_ritorno">nota 3</a></sup>, che spianta le fondamenta d'ogni cognizione, per non lasciarle possibilmente, in nessuna parte alcuna certezza e sicurezza. Giacchè il metodo scettico mira alla certezza, in quanto cerca di scoprire in un tale combattimento, onestamente inteso da ambo le parti e condotto con intelligenza, il punto d'equivoco, per fare come i legislatori, che dall'imbarazzo dei giudici nell'amministrazione della giustizia ricavano per sè un ammaestramento intorno a ciò che di manchevole e non abbastanza determinato è nelle loro leggi. L'antinomia, che si rivela nell'applicazione delle leggi, è per la nostra limitata sapienza la maggior prova d'esame della nomotetica, per rendere così attenta la ragione, che nella speculazione astratta non s'accorge facilmente de' suoi passi falsi, ai momenti della determinazione de' suoi principii.
</p>

<p>
Ma il metodo scettico è essenzialmente proprio solo della filosofia trascendentale; e in ogni modo, può farsene a meno in ogni altro campo di ricerche, solo in questo no. Nella matematica il suo uso sarebbe assurdo; poichè in essa non può restar nascosta e sfuggire all'occhio nessuna falsa affermazione, in quanto le dimostrazioni vi debbono sempre procedere al filo dell'intuizione pura, e mediante una sintesi sempre evidente. Nella filosofia sperimentale<sup><a href="pagina_x_note_libro.xhtml#nota_4_II" id="nota_4_II_ritorno">nota 4</a></sup> può bene un dubbio sospensivo esser utile; se non che, nessun malinteso, almeno, è possibile, il quale non si possa facilmente tôr via, e ad ogni modo nell'esperienza devono in definitiva trovarsi gli ultimi mezzi della decisione del dissidio, presto o tardi che essi abbiano a rintracciarsi. La morale può dare tutti i suoi principii anche <i>in concreto</i> e insieme le conseguenze pratiche, almeno in esperienze possibili, e così evitare il malinteso dell'astrazione. Per contro, le affermazioni trascendentali, che si arrogano da sè vedute che s'estendono al di là del campo d'ogni possibile esperienza, neppure nel caso che la loro sintesi astratta possa esser data in qualche intuizione a priori, son tali che il malinteso possa esser scoperto mercè una qualche esperienza. La ragione trascendentale non ci permette dunque altra pietra di paragone che il tentativo d'un accordo delle sue affermazioni tra loro stesse, e quindi, prima, di una gara di combattimento tra loro, libera e senza ostacoli; e questa gara al presente noi vogliamo esibire<sup><a href="pagina_x_note_libro.xhtml#nota_5_II" id="nota_5_II_ritorno">nota 5</a></sup>.
</p>

<p class="paragrafo" id="cap_0004_0001_0001_0001_0003_0002_sez_II_p_1">
PRIMO CONFLITTO DELLE IDEE TRASCENDENTALI
</p>

<p class="paragrafo_corsivo_c">
Tesi
</p>

<p class="testo_distanziato">
Il mondo nel tempo ha un cominciamento, e, per lo spazio , è chiuso dentro limiti.
</p>

<p class="sezione">
Dimostrazione.
</p>

<p class="testo_distanziato">
Infatti, se si ammette che il mondo non abbia nel tempo un cominciamento, fino ad ogni istante dato è passata una eternità e però è trascorsa nel mondo una serie infinita di stati successivi delle cose. Ora l'infinità d'una serie consiste appunto in ciò, che essa non può esser mai compiuta mediante una sintesi successiva. È dunque impossibile una serie cosmica infinita trascorsa; e però un cominciamento del mondo è condizione necessaria della sua esistenza; ciò che era primieramente da dimostrare.
</p>

<p>
Rispetto poi al secondo punto, si ammette da capo il contrario; allora il mondo sarà tutto infinito, già dato, di cose simultaneamente esistenti. Ora, noi non possiamo pensare in altro modo la quantità di un <i xml:lang="la">quantum</i><sup><a href="pagina_x_note_libro.xhtml#nota_6_II" id="nota_6_II_ritorno">nota 6</a></sup> che non è dato a nessuna intuizione dentro certi limiti, se non mediante la sintesi delle parti, e la totalità di un tale <i lang="la">quantum</i> solo mercè la sintesi completa, o mercè l'addizione ripetuta dell'unità a se stessa<sup><a href="pagina_x_note_libro.xhtml#nota_7_II" id="nota_7_II_ritorno">nota 7</a></sup>. Pertanto, per concepire il mondo, che riempie tutti gli spazi, come un tutto, occorrerebbe considerare la sintesi successiva delle parti di un mondo infinito come completa, cioè un tempo infinito dovrebbe essere considerato come trascorso nella enumerazione di tutte le cose coesistenti; il che è impossibile. Dunque, un aggregato infinito di cose reali non può essere considerato come un tutto dato, e però nè anche come dato simultaneamente. Per conseguenza, un mondo per l'estensione nello spazio è non infinito, ma chiuso nei suoi limiti; che era il secondo punto.
</p>

<p class="paragrafo_corsivo_c">
Antitesi
</p>

<p class="testo_distanziato">
Il mondo non ha nè cominciamento nè limiti spaziali, ma è, così rispetto al tempo come rispetto allo spazio, infinito.
</p>

<p class="sezione">
Dimostrazione.
</p>

<p class="testo_distanziato">
Poniamo infatti che abbia un cominciamento. Poichè il cominciamento è una esistenza, alla quale precede un tempo, in cui la cosa non è, ci dev'essere stato un tempo, in cui il mondo non era, ossia un tempo vuoto. In un tempo vuoto non è possibile il sorgere di una cosa qual sia, perchè nessuna parte di un tempo tale ha in sè, piuttosto che un'altra qualunque, una condizione distintiva di essere piuttosto che di non essere (sia che si supponga che essa sorga da se stessa o per altra causa). Parecchie serie, dunque, di cose possono nel mondo cominciare, ma il mondo stesso non può avere un cominciamento; e però esso, quanto al tempo passato, è infinito.
</p>

<p>
Per ciò che spetta alla seconda parte, se si ammette da principio il contrario, che cioè il mondo, quanto allo spazio, sia finito e limitato, allora esso si trova in uno spazio vuoto, che non è limitato. Ora, poichè il mondo è un tutto assoluto, fuori del quale non c'è oggetto d'intuizione, e però un correlato del mondo, con cui questo sia in relazione, la relazione del mondo con lo spazio vuoto sarebbe una relazione con nessun oggetto. Ma una simile relazione, e però anche la limitazione del mondo per lo spazio vuoto, non è niente; quindi il mondo, rispetto allo spazio, non è punto limitato; cioè esso, quanto all'estensione, è infinito<sup><a href="pagina_x_note_libro.xhtml#nota_8_II" id="nota_8_II_ritorno">nota 8</a></sup>.
</p>

<p class="paragrafo">
NOTA ALLA PRIMA ANTINOMIA
</p>

<p class="paragrafo_corsivo_c">
I. alla tesi
</p>

<p class="testo_distanziato">
In questi argomenti tra loro in contrasto io non ho cercato l'illusione, per condurre (come si dice) una dimostrazione avvocatesca, che profitti a proprio vantaggio della imprudenza dell'avversario e sfrutti volentieri il ricorso di costui a una legge fraintesa, per edificare le proprie ingiuste pretese sulla confutazione di essa. Ciascuno di questi argomenti è tratto dalla natura della cosa, ed è messo da parte il vantaggio, che potrebbero offrire gli erronei ragionamenti dei dommatici delle due parti.
</p>

<p>
Io avrei potuto dimostrare la tesi anche secondo l'apparenza, premettendo dell'infinità di una quantità  data, secondo l'abitudine dei dommatici, un concetto difettoso. Infinità è una quantità, di cui non è possibile una maggiore (maggiore cioè del numero di una data unità contenutovi). Ora nessun numero è il massimo, perchè sempre si può aggiungere una o più unità. Dunque, una quantità infinita data, quindi anche un mondo infinito (quanto alla serie trascorsa, come quanto all'estensione) è impossibile: dunque esso, per entrambi i rispetti, è limitato. Io avrei potuto condurre così la mia dimostrazione; se non che, questo concetto non s'accorda con ciò che s'intende per un tutto infinito. Così non è rappresentato quanto grande esso sia; quindi il suo concetto non è quello di un <i xml:lang="la">maximum</i>, ma vien pensato allora soltanto il suo rapporto a una unità presa a piacere, rispetto alla quale esso è maggiore di ogni numero. Ora, secondo che si assuma l'unità maggiore o minore, l'infinito sarebbe maggiore o minore; ma l'infinità, consistendo semplicemente nel rapporto a questa unità data, rimarrebbe sempre la stessa, quantunque certamente la quantità assoluta del tutto così non sarebbe stata guari conosciuta: ma qui non si tratta di questa.
</p>

<p>
Il vero (trascendentale) concetto dell'infinità è, che la sintesi successiva dell'unità nella misurazione d'un <i xml:lang="la">quantum</i> non può mai esser compiuta<sup><a href="pagina_x_note_libro.xhtml#nota_9_II" id="nota_9_II_ritorno">nota 9</a></sup>. Quindi segue con ogni sicurezza, che non può essere trascorsa un'eternità di stati successivi fino a un dato momento (presente), e che il mondo dunque debba aver un cominciamento.
</p>

<p>
Rispetto alla seconda parte della tesi, la difficoltà di una serie infinita, e nondimeno passata, in verità, non si regge perchè il molteplice di un mondo infinito d'estensione è dato simultaneamente. Se non che, per pensare la totalità di un tale molto, non potendo noi ricorrere a limiti, che stabiliscano da sè questa totalità nella intuizione, dobbiamo render conto del nostro concetto, che in tal caso non può andare dal tutto al numero determinato delle parti: ma deve provare la possibilità di un tutto mediante la sintesi successiva delle parti. Ora, poichè questa sintesi dovrebbe costituire una serie, che non può esser mai completa, così non si può, avanti ad essa, e però neanche per mezzo di essa, pensare una totalità. Il concetto infatti della stessa totalità in questo caso è la rappresentazione di una sintesi completa delle parti; e questa completezza, e quindi anche il suo concetto, è impossibile.
</p>

<p class="paragrafo_corsivo_c">
II. all'antitesi.
</p>

<p class="testo_distanziato">
La dimostrazione dell'infinità della serie cosmica data e dell'insieme del mondo si fonda su questo, che nel caso contrario un tempo vuoto, come uno spazio vuoto, dovrebbe costituire i limiti del mondo. Ora non mi è ignoto che contro questa conseguenza si cercano sotterfugi, col pretesto che sia bene possibile un limite del mondo nel tempo e nello spazio, senza che si debba ammettere appunto un tempo assoluto al di là del cominciamento del mondo, o uno spazio assoluto fuori del mondo reale; ciò che è impossibile. Per quest'ultima parte io sono perfettamente soddisfatto di tale opinione dei filosofi della scuola leibniziana. Lo spazio è semplicemente la forma dell'intuizione esterna, ma la forma degli stessi fenomeni. Lo spazio, dunque, non può assolutamente (solo per sè) presentarsi come qualcosa di determinante nell'esistenza delle cose, perchè esso non è punto un oggetto, ma solo la forma di oggetti possibili. Le cose, dunque, come fenomeni, determinano bensì lo spazio; cioè di tutti i predicati possibili di esso (grandezza e rapporto) esse fanno che questi o quelli appartengano alla realtà; ma, viceversa, lo spazio, come qualcosa che sta per sè, non può determinare la realtà delle cose rispetto alla grandezza e alla forma, perchè in se stesso non è niente di reale. Può dunque uno spazio (sia esso pieno o vuoto)<sup><a href="pagina_x_note_libro.xhtml#nota_10_II" id="nota_10_II_ritorno">nota 10</a></sup> esser limitato dai fenomeni, ma i fenomeni non possono essere limitati da uno spazio vuoto esteriore ad essi. Lo stesso precisamente vale pel tempo. Ora, dato tutto questo, è nondimeno fuor di questione che si dovrebbero ammettere assolutamente queste due nullità (<i xml:lang="de">Undinge</i>), lo spazio vuoto al di là e il tempo vuoto prima del mondo, se si ammettesse un limite cosmico, o rispetto allo spazio o rispetto al tempo.
</p>

<p>
Infatti, quanto alla scappatoia, dalla quale si tenta di scantonare innanzi alla conseguenza, per cui noi diciamo, che, se il mondo (nel tempo e nello spazio) ha limiti, il vuoto infinito dovrebbe determinare l'esistenza delle cose reali rispetto alla loro grandezza: essa si rifà di soppiatto da ciò solo, che, invece di un mondo sensibile, si pensa a chi sa quale mondo intelligibile, e invece del primo cominciamento (un'esistenza, alla quale precede un tempo di non essere) si pensa in generale un'esistenza, che non presuppone nessun'altra condizione nel mondo, invece dei limiti della estensione si pensano barriere dell'universo, e per tal modo si finisce coll'uscir dalla via del tempo e dello spazio. Ma qui non si tratta se non del <i xml:lang="la">mundus phaenomenon</i> e della sua grandezza, per cui non si può a niun patto astrarre dalle ricordate condizioni della sensibilità, senza distruggerne l'essenza. Il mondo sensibile, se è limitato, sta necessariamente nel vuoto infinito. Se si vuol mettere da parte questo, e però lo spazio in generale, quale condizione a priori della possibilità dei fenomeni, allora cade tutto il mondo sensibile. Se non che, nel nostro problema questo è dato. Il <i lang="la">mundus intelligibilis</i> non è se non il concetto universale d'un mondo in generale, in cui si astrae da tutte le condizioni dell'intuizione di esso, e per cui dunque non è guari possibile nessuna proposizione sintetica, nè affermativa, nè negativa.
</p>

<p class="paragrafo" id="cap_0004_0001_0001_0001_0003_0002_sez_II_p_2">
SECONDO CONFLITTO DELLE IDEE TRASCENDENTALI
</p>

<p class="paragrafo_corsivo_c">
Tesi
</p>

<p class="testo_distanziato">
Ogni sostanza composta nel mondo consta di parti semplici, e non esiste in nessun luogo se non il semplice, o ciò che ne è composto.
</p>

<p class="sezione">
Dimostrazione.
</p>

<p class="testo_distanziato">
Infatti, se si ammettesse che le sostanze composte non constano di parti semplici, sopprimendo nel pensiero ogni composizione, non resterebbe nessuna parte componente, quindi assolutamente niente, e per conseguenza nessuna sostanza sarebbe stata data. O dunque si ritiene impossibile sopprimere nel pensiero ogni composizione, ovvero, dopo la soppressione di essa, deve restare qualcosa di sussistente senza nessuna composizione, cioè il semplice. Ma, nel primo caso il composto consterebbe di sostanze (perchè in sè la composizione non sarebbe se non una relazione accidentale delle sostanze, senza la quale esse devono sussistere come enti per sè stanti). Ora, poichè questo caso contraddice all'ipotesi così non resta se non il secondo: che cioè il composto sostanziale del mondo risulta di parti semplici.
</p>

<p class="paragrafo_corsivo_c">
Antitesi.
</p>

<p class="testo_distanziato">
Nessuna cosa composta nel mondo consta di parti semplici; e in esso non esiste, in nessun luogo, niente di semplice.
</p>

<p class="sezione">
Dimostrazione.
</p>

<p class="testo_distanziato">
Poniamo che una cosa composta (come sostanza) consti di parti semplici. Poichè ogni rapporto esterno, quindi anche ogni composizione di sostanze, non è possibile se non nello spazio, il composto deve constare di tante parti, e di altrettante parti deve constare anche lo spazio, che esso occupa. Ma lo spazio non consta di parti semplici, bensì di spazi. Dunque, ogni parte del composto deve occupare uno spazio: ma le parti assolutamente prime d'ogni composto sono semplici. Dunque, il semplice deve occupare uno spazio. Ora, poichè ogni reale che occupa uno spazio, contiene in sè una molteplicità di elementi, che si trovano l'uno fuori dall'altro e quindi è composto, e composto, in quanto reale composto, non di accidenti (che questi non possono senza sostanza esser l'uno fuori dall'altro), anzi di sostanze: il semplice sarebbe un composto sostanziale; ciò che si contraddice.
</p>

<p>
La seconda proposizione della antitesi, che nel mondo non esiste niente di semplice, non può qui significare se non che l'esistenza dell'assolutamente semplice non può essere provata per nessuna esperienza o percezione, nè esterna nè interna, e che l'assolutamente semplice è dunque una semplice idea la cui realtà oggettiva non può esser dimostrata mai in una qualsiasi esperienza possibile, quindi senza nessuna applicazione e oggetto nell'esposizione dei fenomeni. Infatti, se noi vogliamo ammettere che sia dato per questa idea trascendentale di trovare un oggetto di esperienza, dovrebbe l'intuizione empirica di un oggetto esser conosciuta come tale, che non contenesse assolutamente un molteplice di elementi l'uno fuori dell'altro, e legati in unità. Ora, poichè dalla non coscienza d'un tale molteplice non si può inferire l'impossibilità totale di esso in una qualsiasi intuizione di un oggetto, ma questo intanto è affatto necessario per l'assoluta semplicità; ne segue che questa non si possa dedurre da nessuna percezione, quale che essa sia. Poichè dunque, non può darsi qualcosa come oggetto assolutamente semplice in una qualsiasi esperienza possibile, ma il mondo sensibile dev'esser considerato come l'insieme di tutte le esperienze possibili, così in nessun luogo è dato in esso niente di semplice.
</p>

<p>
Questa seconda proposizione dell'antitesi va molto più in la della prima, che bandisce il semplice solo dall'intuizione del composto, laddove questa lo esclude da tutta la natura; quindi si è potuta anche dimostrare non dal concetto di un dato oggetto dell'intuizione esterna (del composto), ma dal rapporto di esso a una esperienza possibile in generale.
</p>

<p class="paragrafo">
NOTA ALLA SECONDA ANTINOMIA
</p>

<p class="paragrafo_corsivo_c">
I. alla tesi.
</p>

<p class="testo_distanziato">
Se io parlo di un tutto, che consta necessariamente di parti, intendo per esso solamente un tutto sostanziale come un vero e proprio composto, cioè l'unità accidentale del molteplice che, dato separatamente (almeno nel pensiero) è posto in un reciproco rapporto, e così costituisce un che d'uno. Lo spazio si dovrebbe propriamente dire non composto, ma tutto, perchè le parti di esso sono possibili solo nell'intero, e l'intero non è possibile in virtù delle parti. In ogni caso, dovrebbe dirsi <i xml:lang="la">compositum ideale</i>, ma non <i>reale</i>. Questo tuttavia non è che una sottigliezza. Poichè lo spazio non è un composto di sostanze (nè di accidenti reali), soppressa in esso ogni composizione, non potrebbe neanche rimanere il punto: questo infatti non è possibile se non come limite d'uno spazio (quindi di un composto). Lo spazio e il tempo non risultano dunque di parti semplici. Ciò che appartiene soltanto allo stato di sostanza, quantunque abbia una quantità (per es. il cangiamento), nè anche è dato dal semplice; cioè un certo grado di cangiamento non deriva dalla coalizione di molti cangiamenti semplici. La nostra inferenza dal composto al semplice non vale se non delle cose sussistenti per se stesse. Ma gli accidenti non sussistono per se stessi. Sicchè la dimostrazione della necessità del semplice come elemento di ogni composto sostanziale, e perciò in generale la sua causa si può facilmente perdere, se si spinge troppo oltre, e si vuol far valere per ogni composto senza distinzione, come molte volte è accaduto pel passato.
</p>

<p>
Io, del resto, non parlo qui del semplice, se non in quanto esso è necessariamente dato nel composto, potendovisi questo risolvere come ne' suoi elementi. Il senso proprio della parola monade (nell'uso di Leibniz) non dovrebbe riferirsi se non al semplice, che è dato immediatamente come sostanza semplice (per es. nell'autocoscienza), e non come elemento del composto, che si potrebbe meglio denominare atomo. E poichè, soltanto rispetto al composto, io voglio dimostrare le sostanze semplici come suoi elementi, così io potrei chiamare la tesi della seconda antinomia l'atomistica trascendentale. Ma, poichè questa parola, già da molto tempo, è stata adoperata per designare un modo speciale di spiegare i fenomeni corporei (<i xml:lang="la">moleculae</i>), e presuppone quindi concetti empirici, essa può dirsi il principio diabolico della monadologia.
</p>

<p class="paragrafo_corsivo_c">
II. all'antitesi.
</p>

<p class="testo_distanziato">
Contro questa proposizione di una divisione infinita della materia, il cui principio dimostrativo è semplicemente matematico, sono state opposte dai monadisti alcune obiezioni, che si rendono già sospette pel semplice fatto che non vogliono riconoscer valide le più chiare dimostrazioni matematiche per conoscere la natura dello spazio, in quanto esso è in fatto la formale condizione della possibilità d'ogni materia; e le considerano solo come inferenze da concetti astratti, ma arbitrarii, che non possono riferirsi a cose reali. Come se fosse anche solamente possibile immaginare un'altra specie di intuizione, diversa da quella che ci è data nella intuizione originaria dello spazio, e le determinazioni di questo a priori non concernessero insieme tutto ciò che non è possibile se non a patto di occupare questo spazio. A sentirli, oltre al punto matematico, che è semplice, ma non è una parte, si il limite semplicemente dello spazio, si dovrebbero concepire anche punti fisici, che sono bensì anch'essi semplici, ma hanno la prerogativa, come parti dello spazio, di occuparlo con la semplice loro aggregazione. Senza ripetere qui le confutazioni comuni e chiare di quest'assurdità, che si incontrano in gran copia, come infatti è del tutto vano voler sofisticare contro l'evidenza della matematica a forza di semplici concetti discorsivi, così io mi limito ad osservare che, se la filosofia qui litiga a cavilli con la matematica, ciò avviene perchè dimentica, che in questa questione non si ha da fare se non con fenomeni e con le loro condizioni. Ma qui non basta trovare al puro concetto intellettuale del composto il corrispondente concetto del semplice, bensì occorrerebbe trovare all'intuizione del composto (della materia) l'intuizione corrispondente del semplice; e, questo, secondo le leggi della sensibilità, e quindi anche negli oggetti, è affatto impossibile. Può dunque di un tutto di sostanze, che è pensato semplicemente mediante il puro intelletto, esser sempre vero, che noi, prima della composizione di esso, dobbiamo avere il semplice; ma questo non è vero del <i xml:lang="la">totum substantiae phaenomenon</i>, il quale,come intuizione empirica nello spazio, reca in sè la proprietà che nessuna sua parte è semplice, per la ragione che nessuna parte dello spazio è semplice. Intanto i monadisti sono stati abbastanza fini per sfuggire a questa difficoltà; giacchè essi non presuppongono lo spazio come condizione della possibilità degli oggetti dell'intuizione esterna (corpi), ma questi invece e il rapporto dinamico delle sostanze in generale come la condizione della possibilità dello spazio. Ora, noi abbiamo un concetto dei corpi solo come fenomeni, e, come tali, essi presuppongono necessariamente lo spazio quale condizione della possibilità di ogni fenomeno esterno; e la scappatoia è pertanto vana, come infatti è stata già abbastanza tagliata, di sopra, nella Estetica trascendentale. Se essi fossero cose in sè, allora l'argomento dei monadisti sarebbe senza dubbio valido.
</p>

<p>
La seconda affermazione dialettica ha questo di particolare, che ha contro un'affermazione dommatica, la quale, fra tutte le affermazioni sofistiche, è la sola che assuma di dimostrare evidentemente in un oggetto della esperienza la realtà di ciò, che noi abbiamo sopra messo semplicemente nel conto delle idee trascendentali, ossia la semplicità assoluta della sostanza: cioè che l'oggetto del senso interno, l'Io che pensa, sia una sostanza semplice. Senza dilungarmi qui su ciò (perchè è stato esaminato sopra più distesamente), noto soltanto, che, se qualcosa è pensato semplicemente come oggetto, senza aggiungervi qualche determinazione sintetica della sua intuizione (come infatti questo accade con la rappresentazione tutta nuda: Io), non si può certamente percepire niente di molteplice e nessuna composizione in una tale rappresentazione. Inoltre, poichè i predicati, onde io penso quest'oggetto, sono semplici intuizioni del senso interno, nè anche vi si può presentar nulla, che dimostri un molteplice di elementi estrinseci l'uno all'altro, nè quindi una reale composizione. Questo dunque soltanto porta seco l'autocoscienza, che, poichè il soggetto, che pensa, è insieme suo proprio oggetto, non può divider se stesso (benchè possa dividere le determinazioni a esso inerenti): giacchè rispetto a se stesso ogni soggetto (<i xml:lang="de">Gegenstand</i>) è unità assoluta. Nondimeno, se questo soggetto si considera esternamente, come un oggetto della intuizione, allora mostrerà in sè certamente una composizione del fenomeno. Ma bisogna sempre considerarlo così se si vuol sapere, se in esso ci sia, o no, una molteplicità di elementi estrinseci l'uno all'altro.
</p>

<p class="paragrafo" id="cap_0004_0001_0001_0001_0003_0002_sez_II_p_3">
TERZO CONFLITTO DELLE IDEE TRASCENDENTALI
</p>

<p class="paragrafo_corsivo_c">
Tesi.
</p>

<p class="testo_distanziato">
La causalità secondo le leggi della natura non è la sola, da cui possono esser derivati tutti i fenomeni del mondo. È necessario ammettere per la spiegazione di essi anche una causalità per libertà.
</p>

<p class="sezione">
Dimostrazione.
</p>

<p class="testo_distanziato">
Se si ammette che non si dia altra causalità oltre quella secondo leggi della natura, allora tutto ciò che accade, presuppone uno stato antecedente, al quale segue immancabilmente secondo una regola. Ma lo stato antecedente stesso dev'essere qualcosa, che è accaduto (divenuto nel tempo, poichè esso prima non era); giacchè, se fosse stato sempre, la sua conseguenza, anch'essa, non sarebbe sorta a un tratto, sarebbe stata sempre. La causalità, dunque, della causa, per cui qualcosa avviene, è essa stessa un accadere, che, secondo leggi della natura, a sua volta, presuppone uno stato precedente e la sua causalità; ma anche questo , del pari, un altro ancora più antico, e così via. Se dunque tutto accade secondo semplici leggi della natura, si ha sempre solo un cominciamento subalterno, ma non si ha mai un primo cominciamento; e però, in generale, non si ha nessuna completezza della serie dalla parte delle cause derivanti l'una dall'altra. Ma la legge della natura consiste appunto in ciò, che niente accade senza una determinata causa a priori sufficiente. Dunque, questa proposizione, che ogni causalità sia possibile soltanto secondo leggi naturali si contraddice da se stessa nella sua illimitata universalità; nè può, dunque, essere ammessa come la sola.
</p>

<p>
Dopo di che, si deve ammettere una causalità, per cui qualcosa avviene, senza che la causa di essa sia ancora determinata ulteriormente da un'altra causa antecedente secondo leggi necessarie; cioè una spontaneità assoluta delle cause a cominciare da se stessa una serie di fenomeni che si svolga secondo leggi naturali; quindi una libertà trascendentale, senza la quale nello stesso corso della natura la successione della serie dei fenomeni dalla parte dei fenomeni non è mai completa.
</p>

<p class="paragrafo_corsivo_c">
Antitesi.
</p>

<p class="testo_distanziato">
Non c'è nessuna libertà, ma tutto nel mondo accade secondo leggi della natura.
</p>

<p class="sezione">
Dimostrazione.
</p>

<p class="testo_distanziato">
Poniamo che si dia una libertà nel senso trascendentale come una causa speciale, secondo la quale gli avvenimenti del mondo potrebbero seguire, ossia una facoltà d'incominciare assolutamente uno stato, quindi anche una serie di conseguenze del medesimo; allora comincerà assolutamente non soltanto una serie mercè questa spontaneità, ma la determinazione di questa stessa spontaneità per la produzione della serie, cioè la causalità, di guisa che non precede nulla, da cui l'azione, che avviene secondo leggi costanti, sia determinata. Ma ogni cominciare ad agire presuppone uno stato della causa ancora non agente; e un primo cominciamento dinamico dell'azione presuppone uno stato, che non ha con quello precedente appunto della stessa causa nessun rapporto di causalità, cioè non ne segue in nessuna maniera. Dunque la libertà trascendentale  è opposta alla legge causale, ed è una tale connessione di stati successivi di cause efficienti, per cui non è possibile alcuna unità d'esperienza, e che non si riscontra quindi nè anche in alcuna esperienza, quindi un vuoto essere immaginario.
</p>

<p>
Noi non abbiamo dunque se non la natura, nella quale dobbiamo cercare il legame e l'ordine degli avvenimenti. La libertà (indipendenza) dalle leggi della natura è bensì una liberazione dalla costrizione, ma anche dal filo conduttore di tutte le regole. Giacchè non si può dire, che al luogo delle leggi della natura subentrino, nella causalità del corso cosmico, leggi della libertà; poichè, se questa fosse determinata secondo leggi, non sarebbe libertà, ma essa stessa non sarebbe altro che natura. Natura dunque e libertà trascendentale si distinguono come l'esser conforme a leggi e l'essere eslege: di cui quello in verità scomoda l'intelletto con la difficoltà di ricercare sempre più alto l'origine degli avvenimenti nella serie dei fenomeni, poichè la causalità in essi è sempre condizionata, ma in compenso promette un'unità, completa e conforme a leggi, dell'esperienza, laddove al contrario l'illusione della libertà promette bensì pace all'intelletto indagatore lungo la catena delle cause, menandolo a una causalità incondizionata, che prende ad agire da se stessa, ma che, poichè essa stessa è cieca, spezza il filo conduttore delle regole, in cui soltanto è possibile una esperienza tutta legata.
</p>

<p class="paragrafo">
NOTA ALLA TERZA ANTINOMIA
</p>

<p class="paragrafo_corsivo_c">
I. alla tesi.
</p>

<p class="testo_distanziato">
L'idea trascendentale della libertà è lungi dal costituire tutto il contenuto del concetto psicologico di questo nome, che in gran parte è empirico; ma designa soltanto la spontaneità assoluta dell'azione come il fondamento proprio della imputabilità di questa; essa è intanto la pietra dello scandalo per tutta la filosofia, che trova difficoltà insormontabili a concedere una specie simile di causalità incondizionata. Quello dunque, che nella questione della libertà del volere ha messo fin qui la ragione speculativa in così grande imbarazzo, non è propriamente se non qualcosa di trascendentale, e si riferisce unicamente a questo, se si deve ammettere una facoltà di cominciar da se stesso una serie di cose o di stati successivi. Come una tale facoltà sia possibile, è tanto più necessario poterlo dire, in quanto noi, nella causalità secondo leggi naturali dobbiamo contentarci di riconoscere a priori, che tale causalità si deve presupporre, benchè noi non intendiamo in nessuna maniera la possibilità che per l'esistenza di una certa esistenza sia posta l'esistenza di un'altra cosa, e benchè perciò noi dobbiamo rimettercene unicamente alla esperienza. Ora noi, per vero, abbiamo dimostrata questa necessità di un primo cominciamento in una serie di fenomeni della libertà solo in quanto esso è richiesto per la comprensibilità d'una origine del mondo, in quanto tutti gli stati seguenti si possono considerare come una conseguenza secondo semplici leggi naturali. Ma, una volta dimostrata (benchè non intesa) la facoltà di cominciare assolutamente da se stesso una serie nel tempo, è anche dato oramai di far cominciare da se stesse, in mezzo al corso del mondo, diverse serie di causalità, e di attribuire alle sostanze di esse facoltà di agire per libertà. Ma qui non bisogna lasciarsi trattenere dal malinteso, che, poichè una serie successiva nel mondo non può avere se non un primo cominciamento relativo, essendoci tuttavia sempre nel mondo uno stato precedente, non ci sia nel corso cosmico un cominciamento di serie assolutamente primo. Noi infatti non parliamo qui di un assoluto primo cominciamento rispetto al tempo, ma rispetto alla causalità. Se io ora (per es.) mi alzo dalla mia sedia affatto liberamente e senza l'influsso necessariamente determinante delle cause naturali, in questo fatto, prese insieme con le sue conseguenze naturali all'infinito, comincia assolutamente una nuova serie, sebbene il tempo seguente a questo fatto non sia se non una continuazione di una serie precedente. Giacchè cotesta risoluzione e cotesto fatto non sono punto nel séguito dei semplici effetti naturali, e non ne sono una semplice continuazione; ma le cause naturali determinanti cessano in capo ad essa rispetto a questo avvenimento, che segue bensì a queste cause, ma non ne consegue, e però dev'esser detto assoluto principio di una serie di fenomeni. non rispetto al tempo, bensì rispetto alla causalità.
</p>

<p>
La conferma del bisogno della ragione di ricorrere, nella serie delle cause naturali a un primo cominciamento per libertà, risplende molto chiaramente innanzi ai nostri occhi in ciò: che tutti i filosofi dell'antichità (la scuola epicurea esclusa) si videro costretti per la spiegazione dei movimenti cosmici ad ammettere un primo motore, cioè una causa agente liberamente, che abbia cominciato da prima e da se stessa questa serie di stati. Giacchè essi non ardirono spiegare con la semplice natura un primo cominciamento.
</p>

<p class="paragrafo_corsivo_c">
II. all'antitesi.
</p>

<p class="testo_distanziato">
Il sostenitore dell'onnipotenza della natura (fisiocrazia trascendentale) contro la dottrina della libertà potrebbe affermare la sua proposizione contro i raziocinii sofistici di questa nel seguente modo. Se voi non ammettete nel mondo un Primo matematico rispetto al tempo, non avete neppure necessità di cercare un Primo dinamico rispetto alla causalità. Chi vi ha detto d'escogitare uno stato assolutamente primo del mondo, e quindi un assoluto cominciamento della serie via via svolgentesi dei fenomeni e, tanto affinchè possiate trovare un punto di riposo alla vostra immaginazione, di assegnare limiti all'illimitata natura? Una volta che le sostanze del mondo ci son sempre state, ― almeno l'unità dell'esperienza rende necessario tale presupposto ― non v'ha difficoltà ad ammettere anche, che il cangiamento de' loro stati, cioè una serie de' loro cangiamenti, ci sia stata sempre; e quindi non c'è bisogno di cercare un primo cominciamento, nè matematico, nè dinamico. La possibilità di una tale derivazione infinita, senza un primo membro, rispetto al quale tutto il rimanente è semplicemente consecutivo, non si può, quanto alla sua possibilità, render concepibile. Ma, se voi volete perciò buttar via questi enigmi della natura, vi vedrete costretti a buttar via molte proprietà fondamentali sintetiche, che voi tanto meno potete intendere; e la stessa possibilità di un cangiamento in generale vi deve fare intoppo. Se infatti voi non trovaste, mediante l'esperienza, che essa è reale, non potreste mai persuadervi a priori, che sia possibile una tale incessante alternativa di essere e non essere.
</p>

<p>
Intanto, in ogni caso, quand'anche si conceda una facoltà trascendentale della libertà, questa facoltà tuttavia dovrebbe almeno essere soltanto estrinseca al mondo (benchè resti sempre una pretesa ardita ammettere, fuori dell'insieme di tutte le intuizioni possibili, un altro oggetto, che non può esser dato in nessuna intuizione possibile). Se non che, nello stesso mondo, non è dato mai attribuire alle sostanze una siffatta facoltà, poichè allora sparirebbe per gran parte quel nesso dei fenomeni determinantisi l'un l'altro secondo leggi universali, che si chiama natura, e con esso il carattere della verità empirica, che distingue l'esperienza dal sonno. A canto, infatti, a una tale facoltà eslege della libertà a stento si può concepire più una natura; perchè le leggi di questa vengono ad essere continuamente modificate dall'influsso di quella, e il giuoco dei fenomeni, che per le leggi della natura sarebbe regolare e uniforme, vien reso così confuso e sconnesso.
</p>

<p class="paragrafo" id="cap_0004_0001_0001_0001_0003_0002_sez_II_p_4">
QUARTO CONFLITTO DELLE IDEE TRASCENDENTALI
</p>

<p class="paragrafo_corsivo_c">
Tesi
</p>

<p class="testo_distanziato">
Nel mondo c'è qualcosa, che, o come sua parte o come sua causa, è un essere assolutamente necessario.
</p>

<p class="sezione">
Dimostrazione.
</p>

<p class="testo_distanziato">
Il mondo sensibile, come l'insieme di tutti i fenomeni, contiene anche una serie di cangiamenti. Infatti senza questa, non ci sarebbe data neppure la rappresentazione della serie temporale quale condizione, della possibilità del mondo sensibile<sup><a href="pagina_x_note_libro.xhtml#nota_11_II" id="nota_11_II_ritorno">nota 11</a></sup>. Ma ogni cangiamento sottostà alla sua condizione, che precede nel tempo, e sotto la quale esso è necessario. Ora, un condizionato, che è dato, suppone, rispetto alla sua esistenza, una serie completa di condizioni fino all'assolutamente incondizionato, che è solo assolutamente necessario. Deve dunque esistere qualcosa di assolutamente necessario, se esiste un un cangiamento come sua conseguenza. Ma questo necessario appartiene anch'esso al mondo sensibile. Ponete infatti, che sia fuori di questo; allora la serie dei cangiamenti deriverebbe da esso il suo cominciamento, senza che tuttavia questa causa necessaria appartenesse essa stessa al mondo sensibile. Ora, questo è impossibile. Poichè infatti il principio di una serie temporale non può essere determinato se non da ciò, che precede nel tempo; la condizione suprema del cominciamento di una serie di cangiamenti deve esistere nel tempo, quando essa ancora non era (giacchè il cominciamento è un'esistenza, che è preceduta da un tempo, in cui la cosa che comincia, ancora non era). La causalità, dunque, della causa necessaria dei cangiamenti, quindi anche la causa stessa, appartiene al tempo, e però al fenomeno (in cui il tempo solamente è possibile come sua forma); per conseguenza non può esser pensata separata dal mondo sensibile quale insieme di tutti i fenomeni. Dunque, nel mondo stesso è contenuto qualcosa di assolutamente necessario (sia poi esso la stessa serie cosmica intera, o una parte di essa).
</p>

<p class="paragrafo_corsivo_c">
Antitesi.
</p>

<p class="testo_distanziato">
In nessun luogo esiste un essere assolutamente necessario, nè nel mondo, nè fuori del mondo, come sua causa.
</p>

<p class="sezione">
Dimostrazione.
</p>

<p class="testo_distanziato">
Supposto che il mondo stesso, o un essere in esso sia necessario: o nella serie de' suoi cangiamenti ci sarebbe un cominciamento, che sarebbe incondizionatamente necessario, quindi senza causa, ― ciò che contrasta colla legge dinamica della determinazione di tutti i fenomeni nel tempo; o la serie stessa sarebbe senza nessun cominciamento; e quantunque in tutte le parti accidentale e condizionata, pure nell'insieme assolutamente necessaria e incondizionata; ciò che è in se stesso contraddittorio, poichè l'esistenza di un molto non può essere necessaria, se ogni singola parte di essa non possegga in sè un'esistenza necessaria.
</p>

<p>
Supposto, al contrario, che si dia una causa cosmica assolutamente necessaria fuori del mondo, questa, come supremo membro nella serie delle cause dei cangiamenti cosmici, darebbe principio all'esistenza di queste e alla loro serie<sup><a href="pagina_x_note_libro.xhtml#nota_12_II" id="nota_12_II_ritorno">nota 12</a></sup>. Ma allora dovrebbe anche cominciare ad agire, e la sua causalità apparterrebbe al tempo, e appunto perciò all'insieme dei fenomeni, cioè al mondo; e però essa stessa, la causa, non sarebbe fuori del mondo: ciò che contraddice all'ipotesi. Dunque, nè del mondo, nè fuori del mondo (ma in rapporto causale con esso) c'è alcun essere assolutamente necessario.
</p>

<p class="paragrafo">
NOTA ALLA QUARTA ANTINOMIA
</p>

<p class="paragrafo_corsivo_c">
I. alla tesi.
</p>

<p class="testo_distanziato">
Per dimostrare l'esistenza di un essere necessario, qui non mi tocca di servirmi se non dell'argomento cosmologico, ossia di un argomento, che dal condizionato del fenomeno risale all'incondizionato del concetto, considerando questo come la condizione necessaria dell'assoluta totalità della serie. Tentare la dimostrazione della semplice idea di un essere supremo tra tutti gli esseri in generale, appartiene a un altro principio della ragione; e questa dimostrazione dovrà essere presentata a parte.
</p>

<p>
Ora, la pura dimostrazione cosmologica non può provare l'esistenza di un essere necessario, se non lasciando insieme indeciso, se sia lo stesso mondo, o altro da esso. Infatti, per decidere questo, occorrono principii, che non sono più cosmologici, e non procedono nella serie dei fenomeni; e inoltre concetti di esseri contingenti in generale (in quanto questi son considerati semplicemente quali oggetti dell'intelletto), e un principio per collegare questi esseri a un essere necessario mediante semplici concetti; il che appartiene tutto a una filosofia trascendente; ma non è questo il luogo.
</p>

<p>
Ma, una volta che si imprende la prova cosmologica, ponendo a fondamento la serie dei fenomeni e il regresso in essa secondo le leggi empiriche della causalità, non si può dopo disfarsene, e passare a qualcosa, che non appartiene punto alla serie, come membro di essa. Infatti, qualcosa quale condizione deve essere considerato appunto nello stesso significato, nel quale era presa la relazione del condizionato con la sua condizione nella serie, che nel suo continuo processo doveva condurre alla condizione suprema. Ora, se questa relazione è sensibile e fa parte del possibile uso empirico dell'intelletto, la suprema condizione o causa può soltanto secondo le leggi della sensibilità, quindi soltanto come appartenente alla serie temporale, chiudere il regresso; e l'essere necessario dev'esser considerato come il membro supremo della serie cosmica.
</p>

<p>
Eppure altri si prese la libertà di fare un tale salto (μετάβασιϛ εἰϛ ἄλλο γἑνοϛ). Si inferì cioè da' cangiamenti del mondo la sua contingenza empirica, ossia la sua dipendenza da cause empiricamente determinanti; e si ottenne una serie ascendente di  condizioni empiriche, che era anche affatto giusta. Ma, poichè qui non si poteva trovare un primo cominciamento e un membro supremo, si abbandonò subito il concetto empirico di contingenza, e si prese la categoria pura, che allora diè luogo a una semplice serie intelligibile, la cui completezza riposava sull'esistenza di una causa assolutamente necessaria; che ormai, non essendo più legata a nessuna condizione sensibile, fu anche liberata dalla condizione del tempo, per cominciare da se stessa la sua causalità. Ma questo procedimento è del tutto illegittimo, come si può argomentare da quanto segue.
</p>

<p>
Contingente nel puro significato della categoria è ciò il cui opposto contraddittorio è possibile. Ma dalla sua contingenza empirica non si può a nessun patto conchiudere a quella intelligibile. Ciò che cangia è ciò il cui contrario (il contrario del suo stato) in un altro tempo è reale, quindi anche possibile; con ciò questo non è l'opposto contraddittorio dello stato antecedente, per cui si richiede che nello stesso tempo, in cui era lo stato antecedente, al luogo di esso potesse essere il suo opposto; ciò che non si può ricavare del cangiamento. Un corpo in movimento = <i>A</i>, entra in quiete = <i>non A</i>. Ora, dal fatto, che uno stato opposto a uno stato <i>A</i> segua a questo, non può punto dedursi che l'opposto contraddittorio di <i>A</i> sia possibile, e quindi che <i>A</i> sia contingente; giacchè a ciò si richiederebbe, che nello stesso tempo che c'era il movimento, in sua vece potesse esservi la quiete. Ora, noi non sappiamo altro che la quiete reale, e quindi anche possibile, nel tempo successivo. Ma movimento in un tempo e quiete in un altro tempo non sono opposti contraddittorii. Dunque, la successione di determinazioni opposte, ossia il cangiamento, non dimostra menomamente la contingenza secondo concetti della ragion pura; e però non può nè anche condurre all'esistenza di un essere necessario secondo concetti puri dell'intelletto. Il cangiamento non dimostra se non la contingenza empirica, ossia che il nuovo stato per se stesso, senza una causa, appartenente al tempo anteriore, non avrebbe potuto aver luogo, in conseguenza della legge di causalità. Questa causa, anche se è assunta come assolutamente necessaria, deve tuttavia in questo modo esser incontrata in un tempo, e appartenere alla serie dei fenomeni.
</p>

<p class="paragrafo_corsivo_c">
II. all'antitesi
</p>

<p class="testo_distanziato">
Se si crede d'imbattersi in difficoltà nel risalire nella serie dei fenomeni verso l'esistenza di una causa suprema assolutamente necessaria, queste difficoltà non devono nemmeno fondarsi sul semplice concetto dell'esistenza necessaria d'una cosa in generale, ed essere quindi ontologiche, ma provenire dal rapporto causale con una serie di fenomeni per ammettere una condizione, che sia essa stessa incondizionata, ed essere pertanto cosmologiche e dedotte secondo leggi empiriche. Si deve insomma mostrare, che l'ascensione nella serie delle cause (nel mondo sensibile) non può mai finire in una condizione empiricamente incondizionata, e che l'argomento cosmologico dalla contingenza degli stati cosmici, secondo i lori cangiamenti, va contro l'ammissione di una causa prima e cominciante assolutamente la serie.
</p>

<p>
Ma in questa antinomia si dimostra un contrasto strano: che cioè dallo stesso argomento, da cui  nella tesi è stata dedotta l'esistenza di un essere originario, nell'antitesi vien dedotta, e dedotta con l'identica forza, la sua inesistenza. Prima si dice: C'è un essere necessario, perchè tutto il tempo passato comprende in sè la serie di tutte le condizioni, e con essa quindi anche l'incondizionato (il necessario). Poi si dice: non c'è un essere necessario, appunto perchè l'intero tempo trascorso comprende in sè la serie di tutte le condizioni (che sono quindi tutte, a loro volta, condizionate). Ma causa di ciò è questa. Il primo argomento guarda solo alla totalità assoluta della serie delle condizioni, delle quali l'una determina l'altra nel tempo, e ottiene così un incondizionato e necessario. Il secondo invece prende in considerazione la contingenza di tutto quello, che è determinato nella serie temporale (poichè ad ognuno precede un tempo, in cui la condizione stessa deve a sua volta esser determinata come condizionata), onde infatti cade affatto ogni incondizionato e ogni necessità assoluta. Intanto, la maniera d'argomentare nei due casi è in tutto adeguata alla ragione umana comune, che più volte incorre nel caso di entrare in dissidio con se stessa, considerando il suo oggetto da due punti di vista differenti. Il signor de Mairan<sup><a href="pagina_x_note_libro.xhtml#nota_13_II" id="nota_13_II_ritorno">nota 13</a></sup> ritenne la disputa di due celebri astronomi, che derivava da una difficoltà di questo genere circa la scelta del punto di vista, fenomeno abbastanza degno di nota per scrivervi sopra una speciale memoria. L'uno ragionava così: la luna gira intorno al proprio asse; perchè rivolge alla terra sempre la stessa faccia; e l'altro: la luna non si muove intorno al proprio asse, appunto perchè rivolge alla terra sempre la stessa faccia. i due ragionamenti erano esatti, secondo il punto di vista scelto per osservare il movimento della luna.
</p>

<p class="sezione" id="cap_0004_0001_0001_0001_0003_0002_sez_III">
SEZIONE TERZA
</p>
<p class="testo_centrato testo_maiuscoletto">
Dell'interesse della ragione in questo suo conflitto.
</p>

<p class="testo_distanziato">
Ora noi possediamo tutto il giuoco dialettico delle idee cosmologiche, che non permettono punto che sia dato loro un congruo oggetto in una qualsiasi esperienza possibile, anzi neppure che la ragione le pensi in accordo con le leggi universali dell'esperienza; ma tuttavia non sono escogitate arbitrariamente; chè ad esse la ragione è tratta per necessità nel processo continuo della sintesi empirica, quando vuol liberare da ogni condizione e concepire nella sua incondizionata totalità quello, che non può mai essere determinato secondo regole sperimentali se non come condizionato. Queste affermazioni sofistiche sono tanti tentativi di risolvere i quattro naturali e inevitabili problemi della ragione; dei quali dunque non ce ne può essere se non precisamente tanti, e nè più e nè anche meno, perchè non vi ha un maggior numero di serie di presupposti sintetici, che limitano a priori la sintesi empirica.
</p>

<p>
Noi non abbiamo rappresentate le splendide pretese della ragione estendente il suo dominio di là dai limiti tutti dell'esperienza se non in secche formole, che contengono semplicemente il principio delle sue legittime aspirazioni; e come si conviene ad una filosofia trascendentale, le abbiamo spogliate d'ogni elemento empirico, quantunque solo in rapporto con questo possa rilucere tutto lo splendore delle affermazioni della ragione. Ma, in questa applicazione e in questa progressiva estensione dell'uso della ragione, cominciando dal campo delle esperienze e sollevandosi a poco per volta fino a queste idee sublimi, la filosofia dimostra una dignità, che, se le riuscisse di solo affermare le sue pretese, si lascerebbe di gran lunga al di sotto il valore di ogni altra scienza umana, in quanto ella promette i fondamenti per le nostre maggiori speranze e vedute sugli scopi ultimi in cui tutti gli sforzi della ragione debbono infine raccogliersi. Le questioni: se il mondo abbia un cominciamento e un limite della sua estensione nello spazio; se si dia mai, e per avventura nel mio stesso Me, una indivisibile e indistruttibile unità, o niente che non sia divisibile e transeunte; se io sia libero nelle mie azioni, o come tutti gli altri esseri condotto al filo della natura e del destino; se infine ci sia una suprema causa cosmica, o se le cose della natura e il loro ordinamento costituiscano l'ultimo oggetto, a cui noi dobbiamo arrestarci in tutte le nostre considerazioni: sono questioni per la cui soluzione il matematico volentieri darebbe tutta la sua scienza; perchè questa non gli può procurare nessuna soddisfazione rispetto allo scopo più elevato e più importante dell'umanità. E la stessa dignità propria della matematica (di questo orgoglio dell'umana ragione) si appoggia a ciò, che, poichè, essa dà alla ragione la guida per scorgere la natura così in grande come in piccolo, nel suo ordine e nella sua regolarità, e insieme nella unità mirabile delle forze che la mettono in moto, al di là d'ogni speranza della filosofia che costruisce sulla comune esperienza, così essa dà alla ragione motivo e stimolo a un uso esteso oltre ogni esperienza, intanto che provvede la filosofia, che se ne occupa, dei più eccellenti materiali per puntellare la propria indagine con appropriate intuizioni, per quanto la sua natura lo permette.
</p>

<p>
Disgraziatamente per la speculazione (ma per buona ventura del destino pratico dell'uomo), la ragione, in mezzo alle sue grandissime speranze, si vede così imbarazzata di argomenti pro e contro, che, non essendo possibile, così pel suo onore come anche magari per la sua sicurezza, ritirarsi indietro, nè riguardare come indifferente questo contrasto quasi fosse un semplice combattimento per giuoco, nè tanto meno imporre senz'altro la pace, poichè l'oggetto del contrasto interessa assai, non le rimane se non di riflettere seco stessa sull'origine di questa discussione; se per avventura non ne sia causa un semplice malinteso, chiarito il quale, cadrebbero probabilmente da ambo le parti le orgogliose pretese, ma in cambio avrebbe principio il governo duraturo tranquillo della ragione sull'intelletto e sui sensi.
</p>

<p>
Ora, noi intendiamo esporre in qualche modo questo chiarimento fondamentale, e prima toglier ad esame da qual parte potremmo più volentieri batterci se fossimo costretti a prendere partito. Poichè, in questo caso, noi non interroghiamo la pietra di paragone logica della verità, ma semplicemente il nostro interesse, questa ricerca, se anche non risolve nulla rispetto al diritto contestato delle due parti, pare avrà l'utilità di far intendere perchè quelli che han partecipato a questa lotta si sono battuti piuttosto da una parte che dall'altra senza che ne sia stata causa speciale una conoscenza preminente dell'oggetto; e di chiarire intanto per di più certi accessorii, per es., lo zelante ardore di una parte e la fredda affermazione dell'altra, perchè gli uni applaudono a un partito con lieto consenso, e si lasciano anticipatamente preoccupare contro gli altri in maniera irrevocabile.
</p>

<p>
Ma c'è qualche cosa che in questo giudizio preliminare determina il punto di vista, dal quale soltanto esso può esser formulato con adeguata cognizion di causa; ed è il raffronto dei principii, da cui le due parti muovono. Nelle affermazioni dell'antitesi si nota una perfetta conformità di modo di pensare e una piena unità della massima, ossia un principio di puro empirismo, non soltanto nella spiegazione dei fenomeni cosmici, ma anche nella soluzione delle idee trascendentali dello stesso universo. Le affermazioni, invece, della tesi, se, da una parte, dentro la serie dei fenomeni, adottano una spiegazione naturale, ricorrono dall'altra a punti di partenza intellettuali, e la massima pertanto non è semplice. Mi piace chiamarle, dal loro carattere distintivo essenziale, il dommatismo della ragion pura.
</p>

<p>
Dalla parte, dunque, del dommatismo nella determinazione delle idee cosmologiche della ragione, ossia dalla parte della tesi, si ha:
</p>

<p>
In primo luogo un certo interesse pratico, a cui partecipa cordialmente ogni persona assennata, che s'intende del suo vero interesse. Che il mondo abbia un cominciamento, che il mio Me pensante sia semplice, e quindi di natura incorruttibile, che esso insieme nelle sue azioni volontarie sia libero e al di sopra della costrizione naturale, e che infine l'ordinamento generale delle cose, che costituiscono il mondo, tragga origine da un Essere primo, da cui tutto deriva la propria unità e connessione finale: queste sono tante pietre fondamentali della morale e della religione. L'antitesi ci porta via, o almeno pare che ci porti via, tutti questi sostegni.
</p>

<p>
In secondo luogo, da questa parte si manifesta anche un interesse speculativo della ragione. Infatti, ammesse e usate in questo modo le idee trascendentali, si può abbracciare del tutto a priori la catena intera delle condizioni, e concepire la derivazione del condizionato cominciando dall'incondizionato; ciò che non fa l'antitesi, che si raccomanda assai male con questo fatto, che non può dare alla questione circa le condizioni della sua sintesi nessuna risposta che non lasci indefinitamente sempre altro da cercare. Secondo essa, da un cominciamento si deve risalire a uno più alto, ogni parte conduce a una parte ancora più piccola, ogni avvenimento ha sempre sopra di sè un altro avvenimento, come sua causa, e le condizioni dell'esistenza, in generale, si appoggiano sempre da capo su altre condizioni, senza giungere mai a fermarsi incondizionatamente e a trovare un appoggio in una cosa per sè stante, come Essere primo.
</p>

<p>
In terzo luogo, questa parte ha anche il vantaggio della popolarità, che non costituisce certamente la parte minima della sua raccomandazione. Il senso comune nelle idee di cominciamento incondizionato di tutta la sintesi non trova la più piccola difficoltà, perchè già esso è più abituato a discendere alle conseguenze che a risalire ai principii, e nei concetti dell'assolutamente Primo (sulla cui possibilità non sottilizza) ha una comodità e insieme un punto fermo, da legarvi il filo conduttore de' suoi passi; laddove, nell'ascendere senza posa dal condizionato alla condizione, è sempre con un piede in aria, e non può trovare punto nessun benessere.
</p>

<p>
Dal lato dell'empirismo, nella determinazione delle idee cosmologiche, o dal lato dell'antitesi, si ha:
</p>

<p>
Primieramente, nessun interesse pratico, che scaturisca da principii puri della ragione, come quelli inerenti alla morale e alla religione. Anzi, il semplice empirismo pare tolga all'una e all'altra ogni potere e ogni influsso. Se non c'è un Essere originario distinto dal mondo, se il mondo non ha un cominciamento, se è quindi senza un creatore, se la nostra volontà non è libera, e l'anima è della stessa divisibilità e corruttibilità della materia: allora anche le idee e i principi morali perdono ogni valore e cadono insieme con le idee trascendentali, che formavano i loro puntelli teoretici.
</p>

<p>
Ma, d'altra parte, l'empirismo offre all'interesse speculativo della ragione vantaggi, che allettano assai, e sorpassano di gran lunga quelli che può promettere il dommatico sostenitore delle idee razionali. Secondo esso, l'intelletto è sempre nel suo proprio terreno, nel campo cioè delle esperienze meramente possibili, di cui egli può rintracciare le leggi, e per loro mezzo estendere senza fine la sua conoscenza sicura e chiara. Qui esso può e deve presentare all'intuizione l'oggetto tanto in se stesso, quanto nelle sue relazioni, o pure i concetti, la cui immagine può essere esibita chiaramente e distintamente in intuizioni simili date. Non solo esso non è costretto ad abbandonare questa catena dell'ordine naturale, per attaccarsi ad idee di cui non conosce gli oggetti, poichè essi come enti di ragione non possono mai esser dati; ma non gli è mai dato di abbandonare la sua opera e, sotto il pretesto che la sia ormai condotta a termine, trapassare nel dominio della ragione idealizzatrice e ai concetti trascendenti, dove non ha più bisogno di osservare e indagare conformemente alle leggi della natura, ma solo di pensare e inventare, sicuro di non poter essere contraddetto dai fatti della natura, dal momento che ei non sarebbe più legato alla loro testimonianza, ma di poterli trascurare o magari subordinare a una autorità superiore, ossia a quella della ragion pura.
</p>

<p>
L'empirista quindi non permetterà mai di assumere una qualsiasi epoca della natura come assolutamente prima, o di considerare un limite qualunque della sua vista, nell'estensione di essa natura, come il limite estremo; o di passare dagli oggetti della natura, che egli può spiegare mediante l'osservazione e la matematica e determinare sinteticamente nell'intuizione (ossia, dell'esteso), a quegli oggetti, che nè il senso, nè l'immaginazione può mai rappresentare <i>in concreto</i> (al semplice); nè di ammettere che nella stessa natura si ponga a fondamento una facoltà di agire indipendentemente dalle leggi della natura (libertà), e di abbreviare così all'intelletto il suo ufficio di indagare l'origine dei fenomeni secondo il filo conduttore di leggi necessarie; e non permetterà infine di cercare fuori della natura la causa di una cosa qualunque (Essere originario), poichè noi non conosciamo altro che essa, in quanto essa sola ci offre oggetti e può istruirci sulle sue leggi.
</p>

<p>
Che se il filosofo empirico, con la sua sintesi, non avesse altro scopo che ribattere l'eccessiva curiosità e temerità della ragione, che, disconoscendo la sua vera destinazione, sta nel grande per la sua perspicacia e per il suo sapere, là dove propriamente perspicacia e sapere vengono meno, e vuole dare ciò che ha un valore rispetto all'interesse pratico per una esigenza dell'interesse speculativo, a fin di potere, quando ciò convenga alla sua comodità, spezzare il filo delle ricerche fisiche e, col pretesto di estendere la conoscenza, annodarlo a idee trascendentali, per cui propriamente non si conosce se non che non si sa niente; se, dico, l'empirico se ne stesse qui, il suo principio sarebbe una massima di moderazione nelle pretese, di discrezione nelle affermazioni, e insieme una massima del maggiore estendimento possibile del nostro intelletto mercè il maestro che ci è propriamente dato, l'esperienza. In tal caso, infatti, non ci sarebbero tolti i presupposti intellettuali e la fede in servizio del nostro interesse pratico; soltanto, non si potrebbe farli comparire sotto il titolo e la pompa di una scienza e di una veduta della ragione, poichè il sapere propriamente speculativo non può avere altro oggetto che quello dell'esperienza, e se si sorpassano i suoi confini, la sintesi, che tenti conoscenze nuove e indipendenti da essa esperienza, non ha nessun sostrato d'intuizione, in cui possa esercitarsi.
</p>

<p>
Ma, se l'empirismo, rispetto alle idee (come accade il più delle volte), diventa esso stesso dommatico, e nega risolutamente ciò che è sopra la sfera della sua conoscenza intuitiva, allora incorre anch'essa nell'errore della indiscrezione: errore qui tanto più deplorevole, in quanto ne nasce un pregiudizio irreparabile all'interesse pratico della ragione.
</p>

<p>
Questa è l'opposizione dell'epicureismo<sup><a href="pagina_x_note_libro.xhtml#nota_14_II" id="nota_14_II_ritorno">nota 14</a></sup> al platonismo.
</p>

<p>
Ciascuno dei due dice più di quel che sa, ma in modo che il primo incoraggia e promuove il sapere, benchè a danno della pratica, il secondo fornisce bensì alla pratica principii eccellenti, ma appunto perciò rispetto a tutto quello, in cui si è concesso solamente un interesse speculativo, permette alla ragione d'appigliarsi a spiegazioni idealistiche dei fenomeni naturali e di tralasciare rispetto ad essi la ricerca fisica.
</p>

<p>
Quando infine al terzo momento, che si può vedere nella scelta provvisoria tra le due parti contendenti, è sommamente strano, che l'empirismo sia interamente contro ogni popolarità, quantunque si potrebbe credere, che il senso comune dovrebbe accogliere volentieri un disegno che permette di soddisfarlo unicamente per mezzo di conoscenze sperimentali e del loro razionale concatenamento, laddove la dommatica trascendentale è costretta a risalire a concetti, che si elevano di gran tratto al di sopra della cognizione e della facoltà di ragionare propria delle menti più esercitate nel pensiero. Ma appunto questo è il principio che lo muove. Giacchè esso allora viene a trovarsi in uno stato, in cui nè anche il più dotto tra i dotti può cavarne fuori nulla di più. Se esso ne capisce poco o nulla, nessuno, d'altra parte, può vantarsi di capirne di più; e benchè egli non ne possa parlare con la precisione scolastica di altri, egli può tuttavia sofisticarne certamente di più, perchè si aggira tra idee pure, intorno alle quali si può essere eloquentissimi, appunto perchè non se ne sa niente; laddove, sul punto della ricerca naturalistica della natura, dovrebbe a dirittura ammutire, e confessare la propria ignoranza. Comodità, dunque, e vanità sono già una potente raccomandazione di cotesti principii. Inoltre, sebbene a un filosofo riesca molto difficile assumere qualcosa come principio senza poterne rendere conto neanche a se stesso, o a dirittura introdurre concetti, di cui non può essere ravvisata la realtà oggettiva; nulla tuttavia è più abituale al pensiero volgare. Esso vuole aver qualcosa, da cui possa cominciare con fiducia. La difficoltà di concepire perfino un tal presupposto non lo turba, perchè egli (che non sa che significhi concepire) non l'avverte, e ritiene come noto ciò che gli è per un uso frequente familiare. Ma infine sparisce in esso ogni interesse speculativo dinanzi all'interesse pratico, ed ei si immagina di vedere e di sapere ciò che le sue apprensioni e le sue speranze lo spingono ad ammettere o a credere. Così è che l'empirismo della ragione idealizzatrice trascendentale è privo affatto d'ogni popolarità, e per quanto esso possa anche contenere di pregiudizievole contro i supremi principii pratici, non è tuttavia a temere, che sia mai per oltrepassare la soglia della scuola e per guadagnarsi un'autorità solo in qualche maniera considerevole nel pubblico e il favore della gran moltitudine.
</p>

<p>
La ragione umana è per sua natura architettonica, ossia considera tutte le conoscenze come appartenenti a un unico sistema possibile, e non ammette quindi se non principii che almeno non rendano impossibile a una conoscenza, che già si ha, di stare in un sistema qualsiasi insieme con altre conoscenze. Ma le proposizioni dell'antitesi sono tali. che rendono assolutamente impossibile il compimento di un edificio di conoscenze. Secondo esse, al di là di uno stato del mondo ce n'è sempre un altro più alto; in ogni parte ci sono sempre ancora altre parti, egualmente divisibili; innanzi a ciascun avvenimento ce n'è sempre un altro, che a sua volta fu prodotto da un altro; e nell'esistenza in generale tutto è sempre soltanto condizionato, senza che si possa mai riconoscere un'esistenza incondizionata e prima. Poichè, dunque, l'antitesi non ammette in nessun modo un Primo e un cominciamento, che possa servire assolutamente di base alla costruzione, un edificio compiuto di conoscenze con tali presupposti è del tutto impossibile. Quindi l'interesse architettonico della ragione (che richiede a priori una razionalità, non empirica, ma pura) importa una naturale raccomandazione per le affermazioni della tesi.
</p>

<p>
Ma un uomo che potesse rinunziare a ogni interesse e prendere a considerare le affermazioni della ragione, indifferente a tutte le conseguenze, e solo rispetto al valore dei loro principii; un tale uomo, posto che non conoscesse altra via per uscire da queste strette, salvo quella di adottare l'una o l'altra delle dottrine in conflitto, sarebbe in uno stato di ondeggiamento interminabile. Oggi gli riuscirebbe evidente che la volontà umana è libera; domani, considerando la catena indissolubile della natura, terrebbe per fermo che la libertà non è altro che un'autoillusione, e che tutto è semplice natura. Ma, venendo al fare e all'agire, questo giuoco della ragione puramente speculativa dileguerebbe come le ombre d'un sogno, ed ei sceglierebbe i suoi principii unicamente secondo l'interesse pratico. Se non che, poichè a un essere che riflette e indaga si addice consacrare un certo tempo unicamente all'esame della sua propria ragione, deponendo bensì in questa bisogna interamente ogni partito preso e comunicando pubblicamente le sue osservazioni agli altri affinchè le giudichino, non si può disapprovare a nessuno e tanto meno impedire di far venire innanzi così le tesi come le antitesi, in quanto esse, non atterrite da alcuna minaccia, possono esser difese innanzi a giurati del loro proprio grado (del grado cioè di uomini deboli).
</p>

<p class="sezione" id="cap_0004_0001_0001_0001_0003_0002_sez_IV">
SEZIONE QUARTA
</p>
<p class="testo_centrato testo_maiuscoletto">
Dei problemi trascendentali della ragion pura in quanto devono assolutamente poter essere risoluti.
</p>

<p class="testo_distanziato">
Voler risolvere tutti i problemi e rispondere a tutte le domande sarebbe una invereconda millanteria e un'arroganza così stravagante da far perdere perciò senz'altro ogni fiducia. Nondimeno ci sono scienze, la cui natura porta con sè, che ogni questione che vi si presenti, deve assolutamente poter ricevere una risposta da quel che si sa, poichè la risposta deve derivare dalle fonti stesse, da cui nasce la questione; scienze, dove non è in nessun modo permesso di addurre a pretesto un'irrimediabile ignoranza, e può invece esser richiesta la soluzione. Quello che in tutti i casi possibili sia giusto o ingiusto, deve, secondo la regola, potersi sapere, perchè riguarda il nostro obbligo, e noi non abbiamo nessun obbligo per quello che non possiamo sapere. Nella spiegazione dei fenomeni della natura deve intanto restare a noi molto d'incerto e parecchie questioni insolubili, perchè quello che noi sappiamo della natura, è in ogni caso di gran lunga insufficiente a quello che noi dobbiamo spiegare. Ora, si tratta di sapere se nella filosofia trascendentale ci sia una questione concernente un oggetto proposto alla ragione e per la stessa ragion pura insolubile; e se pertanto si abbia il diritto di sottrarsi alla sua risoluzione decisiva, relegando quest'oggetto, come assolutamente incerto, tra quelli di cui abbiamo un concetto atto a far sorgere una questione, ma ci mancano affatto i mezzi o la facoltà per poterla risolvere.
</p>

<p>
Ora io affermo, che la filosofia trascendentale ha questo di speciale tra tutte le conoscenze speculative: che nessuna questione riguardante un oggetto dato dalla ragion pura, sia insolubile appunto per la stessa ragione umana, e che nessuna scusa di irrimediabile ignoranza nostra e profondità imperscrutabile del problema possa assolvere dall'obbligo di darne una soluzione solida ed esauriente; poichè appunto lo stesso concetto che ci mette in grado di porre il problema, ci deve anche rendere abili in ogni modo a risolvere il problema stesso, in quanto l'oggetto (come nel caso del giusto e dell'ingiusto) non si trova fuori del concetto.
</p>

<p>
Ma nella filosofia trascendentale non ci sono se non solamente questioni cosmologiche, rispetto alle quali si può esigere a ragione una risposta sufficiente, che concerna la natura dell'oggetto, senza che sia permesso al filosofo di sottrarvisi scusandosi con la impenetrabile oscurità; e queste questioni possono riguardare soltanto le idee cosmologiche. L'oggetto infatti dev'esser dato empiricamente, e la questione si riferisce soltanto alla conformità di esso con una idea. Se l'oggetto è trascendentale, e quindi per se stesso ignoto, per es. se il qualcosa, il cui fenomeno (in noi stessi) è pensiero (l'anima), sia in sè un essere semplice; se ci sia una causa di tutte quante le cose, che è assolutamente necessaria, e così via; allora noi dobbiamo cercare alla nostra idea un oggetto, di cui noi possiamo confessare che ci è ignoto, ma non per questo tuttavia impossibile<sup><a href="pagina_x_note_libro.xhtml#nota_15_II" id="nota_15_II_ritorno">nota 15</a></sup>. Le idee cosmologiche hanno soltanto questo di proprio, che possono presupporre come dato il loro oggetto e la sintesi empirica richiesta pel suo concetto; e la questione, che sorge da esse, concerne soltanto il progresso di questa sintesi, in quanto deve abbracciare la totalità assoluta, la quale non è più niente di empirico, non potendo esser data in nessuna esperienza. Ora, poichè qui si parla unicamente d'una cosa come oggetto di una esperienza possibile; e non come cosa in se stessa, la soluzione della questione cosmologica trascendentale non può esser mai fuori della idea; perchè essa non riguarda un oggetto in se stesso; e rispetto alla esperienza possibile non si cerca quel che <i>in concreto</i> possa esser dato in una qual sia esperienza, ma quel che c'è nell'idea a cui la sintesi empirica si dee semplicemente avvicinare; essa, dunque, deve poter essere risoluta dall'idea soltanto; questa infatti è una semplice creatura della ragione, che non può, quindi, scusarsi e tirar fuori l'oggetto ignoto.
</p>

<p>
Nè è cosa tanto straordinaria, quanto pare a principio, che una scienza, rispetto a tutte le questioni appartenenti al suo complesso (<i xml:lang="la">quaestiones domesticae</i>), possa esigere e attendere vere soluzioni certe, quantunque pel momento non siano per anco forse trovate. Oltre la filosofia trascendentale, ci sono altre sue scienze razionali pure, una di contenuto puramente speculativo, l'altra di contenuto pratico: la matematica pura e la morale pura. Si è mai sentito dire che a cagione della ignoranza necessaria delle condizioni sia stato dato per incerto qual rapporto abbia esattamente in numeri razionali o irrazionali il diametro al cerchio? Poichè coi primi non può esser dato in modo interamente congruo, e coi secondi non è stato tuttavia trovato, si riteneva che almeno l'impossibilità di una tale soluzione potesse essere conosciuta con certezza, e Lambert<sup><a href="pagina_x_note_libro.xhtml#nota_16_II" id="nota_16_II_ritorno">nota 16</a></sup> ne diede la prova. Nei principii universali dei costumi non vi può esser nulla d'incerto, perchè le proposizioni o sono affatto nulle e prive di senso, o devono scaturire semplicemente da' nostri concetti razionali. Al contrario, nella scienza della natura c'è un'infinità di congetture, rispetto alle quali non è dato sperar mai certezza, poichè i fenomeni della natura sono oggetti, che ci sono dati indipendentemente dai nostri concetti, e la cui chiave pertanto non è in noi e nel nostro pensiero puro, ma fuori di noi, e appunto per questo in molti casi non può esser trovata; e quindi non si può sperare una soluzione sicura. Io non conto qui le questioni dell'Analitica trascendentale, che riguardano la deduzione della nostra conoscenza pura, perchè noi ora trattiamo della certezza dei giudizi soltanto rispetto agli oggetti, e non rispetto all'origine dei nostri concetti stessi.
</p>

<p>
Noi dunque non potremo sottrarci all'obbligo di una soluzione, almeno critica, delle proposte questioni razionali levando querimonie per gli angusti limiti della nostra ragione e ripetendo, con l'aria di una umile coscienza della nostra capacità, che sia sopra le forze della nostra ragione determinare se il mondo ci sia dall'eternità o se abbia un principio; se lo spazio cosmico è pieno d'essere all'infinito, o se è chiuso dentro certi limiti; se c'è nel mondo qualcosa di semplice, o se tutto dev'essere diviso all'infinito; se si dà una produzione e creazione dalla libertà, o se tutto è legato alla catena dell'ordine della natura; se, infine, c'è un essere affatto incondizionato e in sè necessario, o se tutto nella sua esistenza è condizionato, e quindi esternamente dipendente e in sè contingente. Giacchè tutte queste questioni concernono un oggetto, che non può esser dato altrove che nel nostro pensiero, cioè la totalità assolutamente incondizionata della sintesi dei fenomeni. Se noi su ciò non possiamo dire e determinar nulla di certo in base a' nostri propri concetti, non ne dobbiamo gettare la colpa sulla cosa, che ci si cela; giacchè una cosa di questo genere (non essendo punto fuori della nostra idea) non ci può esser data, ma dobbiamo noi cercare la causa della nostra idea stessa; che è un problema che non ammette alcuna soluzione, ma di cui tuttavia noi ostinatamente c'interessiamo, come se gli corrispondesse un oggetto reale. Una esposizione chiara della dialettica inerente al nostro stesso concetto ci menerebbe subito alla piena certezza di quel che noi dobbiamo giudicare rispetto a una tale questione.
</p>

<p>
Al vostro pretesto dell'ignoranza per ciò che riguarda questo problema, si può prima di tutto opporre questa domanda, alla quale almeno vi tocca risponder chiaro: donde vi vengono le idee, la cui soluzione vi avviluppa qui in tale difficoltà? Son forse fenomeni, di cui vi occorre la spiegazione e di cui, in conseguenza di queste idee, voi non dovete cercare se non i principii o la regola della loro esposizione? Se ammettete, che la natura sia tutta scoperta innanzi a voi, che niente ai vostri sensi e alla vostra coscienza, di tutto quello che è proposto alla vostra intuizione, sia nascosto, voi non potrete tuttavia con nessuna esperienza conoscere <i>in concreto</i> l'oggetto delle vostre idee (perchè, oltre questa perfetta intuizione, si richiede anche una sintesi completa e la coscienza della sua assoluta totalità, coscienza impossibile affatto per una conoscenza empirica); sicchè la vostra questione non può in nessun modo essere necessaria alla spiegazione di un qualsiasi fenomeno che si presenti, nè quindi, può esser posta dall'oggetto stesso. L'oggetto infatti non si può mai presentare, perchè non può essere dato per alcuna possibile esperienza. Voi, con tutte le percezioni possibili, restate sempre chiusi tra condizioni, o nello spazio o nel tempo, e non giungete a nulla d'incondizionato, per determinare se questo incondizionato debba essere posto in un cominciamento assoluto della sintesi, o in una assoluta totalità della serie senza nessun cominciamento. Ma il tutto nel senso empirico è sempre soltanto relativo. Il tutto assoluto della grandezza (l'universo), della divisione, della derivazione, della condizione dell'esistere in generale, con tutte le questioni se sia da realizzare con una sintesi finita, ovvero con una sintesi prodotta all'infinito, non ha che fare con alcuna esperienza possibile. Voi, per es., non potrete spiegare meglio, o magari solo altrimenti, i fenomeni di un corpo, se ammettete che consti di parti semplici o in tutto e per tutto sempre di parti composte; perchè non vi si può presentare un fenomeno semplice e tanto meno una composizione infinita. I fenomeni chiedono soltanto d'essere spiegati, finchè son date nella percezione le condizioni della loro spiegazione; ma tutto ciò che non può essere dato in esse, compreso in un tutto assoluto, non è una percezione. Questo tutto invece è quello propriamente, di cui si domanda la spiegazione nei problemi trascendentali della ragione.
</p>

<p>
Poichè, dunque, la soluzione stessa di questi problemi non può aversi mai nell'esperienza, voi non potete dire che sia incerto ciò che qui deve attribuirsi all'oggetto. Giacchè il vostro oggetto è semplicemente nel vostro cervello, e non può esser dato fuori di esso; quindi non dovete curarvi se non di essere coerenti con voi stessi e di evitare l'anfibolia, che fa della vostra idea una pretesa rappresentazione di un oggetto empiricamente dato e da conoscere quindi secondo le leggi dell'esperienza. La soluzione dommatica, dunque, non è incerta, ma impossibile. Questa critica, per altro, che può essere pienamente certa, non considera la questione oggettivamente, ma secondo i fondamenti della conoscenza, nella quale essa è fondata.
</p>

<p class="sezione" id="cap_0004_0001_0001_0001_0003_0002_sez_V">
SEZIONE QUINTA
</p>
<p class="testo_centrato testo_maiuscoletto">
Idea scettica delle questioni cosmologiche per tutte quattro le idee trascendentali.
</p>

<p class="testo_distanziato">
Noi ci asterremmo volentieri dalla esigenza di veder risolute dommaticamente le nostre questioni, se comprendessimo anticipatamente che, riuscita pure la soluzione che si vuole, essa non farebbe se non aumentare ancora la nostra ignoranza e da una oscurità farci precipitare in un'oscurità anche maggiore, e forse a dirittura in contraddizione. Se la nostra questione è posta solamente per avere un'affermazione o una negazione, volendo procedere con prudenza, si deve pel momento lasciar da parte le ragioni probabili della soluzione, e vedere prima che cosa si guadagnerebbe se la risposta riuscisse favorevole a una parte, e che cosa se riuscisse favorevole all'altra parte. Che se si trova che in entrambi i casi non si riesce se non ad una cosa priva di senso (a un non-senso), allora noi abbiamo fondato motivo di sottoporre a una ricerca critica la nostra questione stessa, e vedere se essa non poggi per se medesima su un presupposto infondato e abbia che fare con una idea che svela meglio la propria falsità nell'applicazione e per le sue conseguenze, che nell'astratta rappresentazione. È il gran vantaggio, che ha il metodo scettico di trattare le questioni, che la ragion pura propone alla ragion pura; e così con poca spesa si può essere sbarazzati d'una gran farragine dommatica, per porre al suo luogo una critica modesta; la quale, come un vero catartico, purgherà felicemente dalla presunzione e dalla sua compagna, la polimatia.
</p>

<p>
Se io pertanto d'una idea cosmologica potessi sapere prima che, qualunque parte essa abbracciasse dell'incondizionato della sintesi regressiva dei fenomeni, sarebbe tuttavia per ogni concetto dell'intelletto o troppo grande o troppo piccola, allora io comprenderei che ― poichè ella non ha tuttavia che fare se non con un oggetto dell'esperienza, il quale deve essere adeguato a un possibile concetto intellettuale, ― essa non può non riuscire affatto vuota e senza significato, dal momento che l'oggetto non è ad essa adeguato, per quanto io procuri di adattarglielo. E questo è effettivamente il caso di tutti i concetti cosmologici, i quali anche appunto perciò avviluppano la ragione, finchè questa vi aderisca, in una inevitabile antinomia.
</p>

<p>
Infatti ammettete:
</p>

<p>
primieramente, che il mondo non abbia un cominciamento; e allora essa è troppo grande pel vostro concetto: giacchè questo, consistendo in un successivo regresso, non può mai esaurire tutta l'eternità come già trascorsa. Supponete che abbia un cominciamento;  e allora esso è al contrario troppo piccolo pel vostro concetto intellettuale nel necessario regresso empirico. Infatti, poichè il cominciamento presuppone sempre un tempo che preceda, così nè anch'esso è incondizionato, e la legge dell'uso empirico dell'intelletto vi fa cercare una condizione di tempo ancora più alta; e il mondo è, dunque, manifestamente troppo piccolo per questa legge.
</p>

<p>
Così è del pari per la doppia soluzione della questione circa la grandezza del mondo rispetto allo spazio. Chè se esso è infinito e illimitato, è troppo grande per ogni concetto empirico possibile. Se è finito e limitato, voi domandate ancora a ragione: che cosa determina questo limite? Lo spazio vuoto non è un correlato per sè stante delle cose, e non può essere una condizione alla quale voi possiate arrestarvi, e molto meno poi una condizione empirica che formi una parte di un'esperienza possibile (giacchè, chi può avere un'esperienza dell'assolutamente vuoto?). Ma per la totalità assoluta della sintesi empirica si richiede sempre che l'incondizionato sia un concetto dell'esperienza. Dunque, un mondo limitato è, pel vostro concetto, troppo piccolo.
</p>

<p>
In secondo luogo, se ogni fenomeno nello spazio (materia) consta di parti infinite, il regresso della divisione pel vostro concetto è sempre troppo grande; e se la divisione dello spazio deve una volta cessare a un membro di essa (al semplice), esso è troppo piccolo per l'idea dell'incondizionato. Giacchè tale membro lascia sempre possibile un ulteriore progresso a una molteplicità di parti in esso comprese.
</p>

<p>
In terzo luogo, se ammettete che in tutto quello che accade nel mondo, non ci sia se non conseguenze delle leggi della natura, allora la causalità della causa è sempre, da capo, qualcosa che accade, e rende necessario il vostro regresso a una causa sempre più alta, e quindi il prolungamento della serie delle condizioni <i>a parte priori</i>, senza arrestarvi. La semplice natura efficiente, dunque, è per ogni vostro concetto, nella sintesi dei fatti cosmici, troppo grande.
</p>

<p>
Che se voi scegliete qua e là fatti prodottisi da sè, quindi una produzione per libertà, allora vi insegue il perchè secondo una legge inevitabile della natura e vi obbliga a superare questo punto secondo la legge causale dell'esperienza e trovate che una totalità siffatta del nesso è troppo piccola pel vostro necessario concetto empirico.
</p>

<p>
In quarto luogo, se ammettete un essere assolutamente necessario (sia esso il mondo stesso, o qualche cosa nel mondo, o la causa del mondo), voi lo ponete in un tempo infinitamente lontano da ogni punto dato del tempo; perchè, altrimenti esso dipenderebbe da un'altra e più remota esistenza. Ma allora questa esistenza pel vostro concetto empirico è inaccettabile e troppo grande, perchè possiate mai raggiungerla con un regresso continuato.
</p>

<p>
Che se, a vostro avviso, tutto ciò che appartiene al mondo (sia come condizionato, sia come condizione), è contingente, ogni esistenza a voi data è troppo piccola pel vostro concetto. Perchè essa vi costringe a cercare sempre un'altra esistenza, dalla quale essa dipenda.
</p>

<p>
Noi, in tutti i casi, abbiamo detto che l'idea cosmologica è pel regresso empirico e quindi per ogni possibile concetto dell'intelletto o troppo grande o, sempre per gli stessi, troppo piccola. Perchè non ci siamo espressi inversamente e non abbiamo detto che nel primo caso il concetto empirico per l'idea è sempre troppo piccolo, nel secondo invece troppo grande, e che la colpa quindi è del regresso empirico, invece di accusare l'idea cosmologica di sviarsi per eccesso o per difetto dal suo scopo, ossia l'esperienza possibile? La ragione fu questa: l'esperienza possibile è quello che solo può dare ai nostri concetti la realtà; e senza di cui ogni concetto non è se non idea, senza verità e senza rapporto a un oggetto. Quindi il concetto empirico possibile era stregua, alla quale doveva essere giudicata l'idea, se ell'è una semplice idea e un ente di ragione, o se trova nel mondo il suo oggetto. Infatti, che relativamente a qualche altra cosa sia troppo grande o troppo piccolo non si dice se non di ciò, che è ammesso soltanto per quest'altra cosa, e dev'essere ad essa indirizzato. Tra i giuochi delle antiche scuole dialettiche c'era anche la domanda: se una palla non passa per un buco, che cosa si deve dire: che la palla è troppo grossa, o che il buco è troppo piccolo? In questo caso è indifferente il modo in cui volete esprimervi; perchè voi non sapete quale dei due c'è per l'altro. Invece, non direte che l'uomo è troppo lungo pel suo vestito, ma che il vestito è troppo corto per l'uomo.
</p>

<p>
Noi dunque, siamo portati almeno a sospettare che le idee cosmologiche, e con esse tutte le affermazioni sofistiche che sono tra loro in conflitto, abbiano forse a loro fondamento un concetto vuoto e puramente immaginario del mondo, in cui c'è dato l'oggetto di queste idee; e questo sospetto già ci può mettere sulla giusta traccia per scoprire l'illusione che ci ha fatto per tanto tempo andare errando.
</p>

<p class="sezione" id="cap_0004_0001_0001_0001_0003_0002_sez_VI">
SEZIONE SESTA
</p>
<p class="testo_centrato testo_maiuscoletto">
L'idealismo trascendentale come chiave della soluzione della dialettica cosmologica.
</p>

<p class="testo_distanziato">
Noi abbiamo dimostrato sufficientemente nell'Estetica trascendentale, che tutto ciò che è intuito nello spazio o nel tempo, non è altro che fenomeni, cioè semplici rappresentazioni, le quali, come sono rappresentate in quanto esseri estesi o serie di cangiamenti, non hanno fuori del nostro pensiero nessuna esistenza che sia fondata in sè. Questa dottrina chiamo io idealismo trascendentale<sup><a href="pagina_x_note_libro.xhtml#nota_17_II" id="nota_17_II_ritorno">nota 17</a></sup>. Il realista nel senso trascendentale fa di queste modificazioni della nostra sensibilità cose in sè sussistenti, e cangia quindi le semplici rappresentazioni in cose in sè.
</p>

<p>
Ci si farebbe torto, se ci si volesse attribuire quel già da tanto screditato idealismo, il quale, ammettendo la realtà propria dello spazio, nega l'esistenza dell'essere esteso in esso, o almeno la mette in dubbio, e tra sogno  e verità, in questo punto non riconosce differenza sufficientemente dimostrabile. Per ciò che riguarda i fenomeni del senso interno nel tempo, non trova in essi come cose reali difficoltà di sorta; che anzi afferma che soltanto questa esperienza interna può bastare a provare l'esistenza reale del suo oggetto.
</p>

<p>
Il nostro idealismo trascendentale, al contrario, ammette che siano altrettanto reali gli oggetti dell'intuizione esterna che sono intuiti nello spazio, quanto nel tempo tutti i cangiamenti rappresentati dal senso interno. Infatti, siccome lo spazio è già una forma di quella intuizione, che noi diciamo esterna, e senz'oggetti (<i xml:lang="de">Gegenstände</i>) in esso non vi sarebbe di certo nessuna rappresentazione empirica, noi possiamo e dobbiamo ammettere in esso, come reali, esseri estesi; e lo stesso è del tempo. Quello spazio stesso bensì insieme con questo tempo, e, in una con tutte due, le rispettive specie di fenomeni, non sono tuttavia in se stessi cose ma soltanto rappresentazioni, e non possono esistere punto fuori dell'animo nostro, e la stessa intuizione interna e sensibile del nostro animo (come oggetto della coscienza), la cui determinazione per la successione di stati differenti vien rappresentata nel tempo, non è nè anche il Me vero e proprio, come esiste in sè, o il soggetto trascendentale, ma solamente un fenomeno, dato alla sensibilità, di questo essere a noi ignoto. L'esistenza di questo fenomeno interno, come cosa così esistente in sè, non può essere ammessa, perchè è sua condizione il tempo, che non può essere determinazione di una cosa in sè. Ma nello spazio e nel tempo la verità empirica dei fenomeni è abbastanza assicurata e sufficientemente staccata da ogni parentela col sogno, se l'uno o l'altro si unificano esattamente e universalmente in una esperienza secondo leggi empiriche.
</p>

<p>
Gli oggetti pertanto dell'esperienza non sono mai in sè, ma soltanto dati nell'esperienza, e non esistono punto fuori di essa. Che nella luna ci possano essere abitanti, benchè nessun uomo mai li abbia percepiti, deve certamente ammettersi; ma questo non significa altro se non che nel progresso possibile dell'esperienza noi potremmo incontrarci in essi; giacchè reale è tutto quello che sta in un contesto con una percezione secondo le leggi del processo empirico. Essi dunque allora sono reali, quando stanno in una connessione empirica con la mia coscienza reale, quantunque non siano perciò reali in sè, cioè fuori  del progresso della esperienza.
</p>

<p>
A noi non è dato altro di reale che la percezione e il progresso empirico da questa ad altre percezioni possibili. Giacchè in se stessi i fenomeni, come semplici rappresentazioni, non sono reali se non nella percezione, che nel fatto non è se non la realtà di una rappresentazione empirica, cioè fenomeno. Il dire un fenomeno prima della percezione cosa reale, o significa che nel processo della esperienza dobbiamo noi imbatterci in tale percezione, o non ha punto significato di sorta; perchè che esista in sè, senza relazione ai nostri sensi e all'esperienza possibile, potrebbe dirsi, se si parlasse di una cosa in sè. Invece, si parla solo di un fenomeno nello spazio e nel tempo, che non sono nè l'uno nè l'altro, determinazioni della cosa in sè, ma soltanto della nostra sensibilità: sicchè ciò che è in essi (fenomeni), non è qualcosa in sè, ma semplici rappresentazioni, le quali, se non sono date in noi (nella percezione), non possono trovarsi in nessun luogo.
</p>

<p>
La facoltà dell'intuizione sensibile non è propriamente se non capacità di essere modificato in un certo modo per via di rappresentazioni, il cui rapporto reciproco è una pura intuizione di spazio o di tempo (pure forme della nostra sensibilità), e che, in quanto sono unite e determinabili in questo rapporto (nello spazio e nel tempo) secondo le leggi dell'unità dell'esperienza, diconsi oggetti. La causa non-sensibile di queste rappresentazioni ci è affatto sconosciuta, e però non possiamo intuirlo come oggetto; giacchè un simile oggetto non dovrebbe esser rappresentato nè nello spazio nè nel tempo (semplici condizioni della rappresentazione sensibile): condizioni, senza le quali noi non possiamo pensare punto nessuna intuizione. Potendo chiamare la causa meramente intelligibile dei fenomeni in generale oggetto trascendentale, con questo noi abbiamo soltanto qualcosa, che corrisponde alla sensibilità in quanto recettività. A questo oggetto trascendentale possiamo ascrivere tutto l'ambito e la connessione delle nostre percezioni sensibili, e dire che esso è dato in sè prima di ogni esperienza. Ma conformemente ad esso i fenomeni sono dati non in sè, bensì soltanto in questa esperienza, perchè sono mere rappresentazioni, che soltanto come percezioni importano un oggetto reale, quando cioè questa percezione si riconnetta con tutte le altre secondo le regole dell'unità dell'esperienza. Così può dirsi, che le cose reali del tempo passato sono date nell'oggetto trascendentale dell'esperienza; ma esse non sono per me oggetti e non sono reali nel tempo passato se non in quanto io mi rappresento che una serie regressiva di percezioni possibili (vuoi nel filo della storia, vuoi sulle tracce delle cause e degli effetti) secondo le leggi empiriche, in una parola, il corso del mondo riporta a una serie di tempo trascorsa quale condizione del tempo presente; il quale allora è, per altro, rappresentato come reale solo nel nesso di una esperienza possibile, e non in sè; di guisa che tutti i fatti da tempo immemorabile trascorsi prima della mia esistenza non significano altro che la possibilità del prolungamento della catena dell'esperienza, dalla percezione attuale, su, su, alle condizioni che determinano questa percezione nel tempo.
</p>

<p>
Se pertanto io mi rappresento insieme tutti gli oggetti dei sensi, esistenti in tutto il tempo e in tutti gli spazi, io non ve li aggiungo prima dell'esperienza, ma questa rappresentazione non è altro che il pensiero di una esperienza possibile nella sua assoluta totalità. Soltanto in essa quegli oggetti (che sono soltanto semplici rappresentazioni) sono dati. Ma il dire che esistono prima d'ogni mia esperienza non vuol dire se non che essi si dovranno incontrare in quella parte dell'esperienza, alla quale dalla percezione io devo risalire. La causa delle condizioni empiriche di questo risalire ― e quindi a quale membro oppure fino a che punto nel regresso io posso trovarne ― è trascendentale, e però mi è affatto ignota. Ma non si ha da fare con essa, sibbene solo con la regola del processo dell'esperienza, in cui gli oggetti, i fenomeni, sono dati. Nel risultato è del resto tutt'uno, se dico: io posso, nel processo empirico nello spazio, incontrarmi in astri, che son lontani cento volte più degli estremi, che io vedo, o se dico: probabilmente nello spazio ce ne sono, quantunque nessun uomo li abbia percepiti o sia per percepirli; perchè, quando anche essi fossero in generale cose in sè senza rapporto a un'esperienza possibile, essi per me non son nulla, e però non sono oggetti, se non in quanto vengon compresi nella serie del regresso empirico. Solo in una diversa relazione, quando appunto questi fenomeni devono essere adoperati per l'idea cosmologica di un tutto assoluto, e si ha quindi da fare con una questione, che supera i limiti dell'esperienza possibile, solo allora la distinzione del modo, in cui si prende la realtà degli oggetti sensibili concepiti, è importante per ovviare a una fallace opinione, che deve inevitabilmente scaturire dall'equivoco circa i nostri propri concetti di esperienza.
</p>

<p class="sezione" id="cap_0004_0001_0001_0001_0003_0002_sez_VII">
SEZIONE SETTIMA
</p>
<p class="testo_centrato testo_maiuscoletto">
Soluzione critica del conflitto cosmologico della ragione con se stessa.
</p>

<p class="testo_distanziato">
Tutta l'antinomia della ragion pura poggia sull'argomento dialettico: se il condizionato è dato, è data anche la serie intera di tutte le sue condizioni; ma gli oggetti sensibili ci son dati; dunque, ecc. Con questo raziocinio, la cui premessa maggiore pare così naturale ed evidente, s'introducono, secondo le diverse condizioni (nella sintesi dei fenomeni), in quanto formano una serie, altrettante idee cosmologiche, che postulano la totalità assoluta di questa serie, e appunto per ciò mettono la ragione inevitabilmente in conflitto con se medesima. Ma prima di svelare la fallacia di questo argomento sofistico, dobbiamo prepararci a ciò con la rettificazione e determinazione di certi concetti, che qui ci si presentano.
</p>

<p>
Anzitutto, è chiara e indubitabilmente certa la seguente proposizione: che, se è dato il condizionato, appunto perciò ci è imposto un regresso nella serie delle sue condizioni; perchè questo importa già il concetto del condizionato, che qualcosa pertanto sia riferito a una condizione, e se questa è da capo condizionata, a una condizione più remota, e così per tutti i membri della serie. Questa proposizione è, dunque, analitica, e si solleva al di sopra di ogni paura di fronte alla critica trascendentale. È un postulato logico della ragione questo di seguire con l'intelletto e portare quanto più innanzi è possibile quel rannodamento di un concetto alle sue condizioni, che è inerente già allo stesso concetto.
</p>

<p>
Poi se tanto il condizionato quanto la sua condizione sono cose in sè, allora, se il primo è dato, non solo è imposto il regresso alla seconda, ma con ciò questo regresso è già realmente dato; e poichè questo vale di tutti i membri della serie, la serie intera delle condizioni, e quindi anche l'incondizionato, è pur data, o piuttosto presupposta per ciò stesso che è dato il condizionato, il quale solo mediante quella serie è possibile. Qui la sintesi del condizionato con la sua condizione è una sintesi del semplice intelletto, il quale rappresenta le cose come esse sono, senza badare se noi possiamo pervenire alla conoscenza delle medesime. Al contrario, quando io ho da fare con fenomeni, che, come semplici rappresentazioni, non sono punto dati, se non pervengono alla loro conoscenza (ossia, a loro stessi, poichè essi non sono se non conoscenze empiriche), non posso dire in quello stesso senso, che, se il condizionato è dato, son date anche tutte le condizioni (come fenomeni) di esso, e non posso quindi a niun patto conchiudere alla totalità assoluta della serie si esse. I fenomeni infatti nell'apprensione stessa non sono altro che una sintesi empirica (nello spazio e nel tempo), e non sono dunque dati se non in questa. Ora, non è necessario che, se il condizionato (nel fenomeno) è dato, sia quindi data insieme e presupposta anche la sintesi, che costituisce la sua condizione empirica, ma questa ha luogo nel regresso, e giammai senza di questo. Si può dire bensì, in tal caso, che un regresso alle condizioni, ossia una continuata sintesi empirica dal lato di queste è richiesta o imposta, e che non possono mancare le condizioni, che vengon date mediante tale regresso.
</p>

<p>
Ne risulta, che la premessa maggiore del raziocinio cosmologico prende il condizionato nel senso trascendentale di una categoria pura, ma la minore nel senso empirico di un concetto intellettuale applicato a semplici fenomeni; e però vi ricorre quell'errore dialettico, che si dice <i xml:lang="la">sophisma figurae dictionis</i>. Ma questo errore non è commesso ad arte, sibbene è una illusione affatto naturale della comune ragione. Infatti per essa noi supponiamo (nella maggiore), quasi senza accorgercene, le condizioni e la loro serie, se qualcosa è dato come condizionato, perchè questo non è altro che l'esigenza logica di assumere per una data conseguenza premesse complete; e poichè nel nesso del condizionato con la sua condizione non c'è un ordine temporale; essi son presupposti in sè come dati simultaneamente. Poi è altrettanto naturale (nella minore) considerare i fenomeni quali cose in sè, e oggetti dati al semplice intelletto, com'è avvenuto nella maggiore, poichè io ho fatto astrazione da tutte le condizioni dell'intuizione, nelle quali soltanto è possibile che oggetti sieno dati. Ma noi qui avevamo trascurato una distinzione degna di nota tra i concetti. La sintesi del condizionato con la sua condizione e la serie totale delle condizioni (nella maggiore) non importava nè una limitazione di tempo, nè un concetto di successione. Al contrario, la sintesi empirica e la serie delle condizioni nel fenomeno (sussunta nella minore) è data come necessariamente successiva e solo un termine dopo l'altro nel tempo: e però io non potevo presupporre qui, come là, la totalità assoluta della sintesi e delle serie quindi rappresentata, perchè là tutti i membri della serie sono dati in sè (senza condizione temporale), e qui invece non sono possibili se non mediante il regresso successivo, che non è dato se non a patto che lo si compia realmente.
</p>

<p>
Dopo la dimostrazione di un tale errore inerente all'argomento posto da tutti a base (delle affermazioni cosmologiche), entrambe le due parti contendenti possono essere a buon diritto rimandate, come quelle che non fondano la loro pretesa in nessun titolo solido. Ma intanto non è messo termine al loro dissidio pel sol fatto, che esse sarebbero state convinte di aver torto, una di esse o tutte due, nella cosa stessa che affermano (nella conclusione), non avendo saputo costruirla su argomenti validi. Pure, nulla parrebbe più chiaro di questo: che cioè di due, uno dei quali afferma: il mondo ha un cominciamento, e l'altro: il mondo non ha un cominciamento, ma è dall'eternità, uno debba aver ragione. Ma se è così, egli è perchè, se pari è la chiarezza delle sue parti, non è mai possibile tuttavia decider da che parte sia la ragione; e il conflitto dura dopo come prima, benchè le due parti siano state mandate in pace dal tribunale della ragione; non rimane, dunque, altro mezzo per porre termine stabilmente al conflitto e con soddisfazione di ambe le parti, se non che siano convinte finalmente, poichè una può così bene confutar l'altra, che esse combattono per nulla, e che una certa apparenza trascendentale ha messo loro innanzi una realtà, dove non ce n'è. Questa è la via che noi ora batteremo per la composizione d'una lite che non si può risolvere.
</p>

<p class="testo_centrato testo_distanziato">
* * *
</p>

<p class="testo_distanziato">
Zenone d'Elea, sottile dialettico, fu già da Platone molto biasimato come petulante sofista<sup><a href="pagina_x_note_libro.xhtml#nota_18_II" id="nota_18_II_ritorno">nota 18</a></sup>, perchè egli per dar prova della sua arte, cercava una stessa proposizione dimostrarla per mezzo di speciosi argomenti, e subito dopo abbatterla con altri argomenti altrettanto forti. Egli affermava che Dio (che probabilmente per lui non era altro che il mondo) non è nè finito nè infinito; non è nè in movimento nè in quiete; non è nè simile ad altra cosa nè dissimile. A quelli che lo han giudicato su questo, è sembrato che egli abbia voluto negare affatto due proposizioni tra loro contraddittorie, ciò che è assurdo. Ma io non trovo che si abbia ragione a mettergli a carico quest'assurdo. Illustrerò più da vicino la prima di queste proposizioni. Per ciò che riguarda le rimanenti, se con la parola Dio egli intese l'universo, egli doveva certamente dire, che questo nè è costantemente presente nel suo luogo (in quiete), nè cangia luogo (si muove), perchè tutti i luoghi sono nell'universo e questo stesso, dunque, non è in nessun luogo. Se l'universo comprende in sè tutto quello che esiste, esso altresì pertanto non è simile a un'altra cosa, nè dissimile, perchè fuori di essa non c'è un'altra cosa, con la quale possa essere paragonato. Se due giudizi fra loro opposti presuppongono una condizione impossibile, cadono entrambi malgrado la loro opposizione (che intanto non è una vera e propria contraddizione), perchè non ha luogo la condizione, alla quale soltanto ciascuna di queste proposizioni dovrebbe esser valida.
</p>

<p>
Se uno dicesse: ogni corpo o odora bene o odora non bene, ci sarebbe un terzo caso, cioè che non odori (non esali) punto, e le sue proposizioni opposte potrebbero essere ambedue false. Se io dico che è odoroso o non odoroso (<i xml:lang="la">vel suavelolens vel non suavelolens</i>), questi sono due giudizi tra loro opposti contraddittorii, e solo il primo è falso, ma il suo opposto contraddittorio, ossia che alcuni corpi sono non odorosi, abbraccia in se anche i corpi, che non odorano punto. Nell'opposizione precedente (<i lang="la">per disparata</i>) rimaneva ancora la condizione accidentale del concetto dei corpi (l'odore), malgrado il giudizio contrario, e quindi non era da questo soppresso: sicchè quest'ultimo non era l'opposto contraddittorio del primo.
</p>

<p>
Se io pertanto dico: il mondo, rispetto allo spazio, o è infinito o non è infinito (<i xml:lang="la">non est infinitus</i>), se la prima proposizione è falsa, dev'esser vero il suo opposto contraddittorio: il mondo non è infinito. Io verrei così a negare soltanto un mondo infinito, senza porne un altro, cioè quello finito. Ma, se si dice: il modo o è infinito, o è finito (non infinito), tutte due le cose potrebber essere false. Infatti, io considero allora il mondo come in se stesso limitato quanto alla sua grandezza, poichè nella proposizione opposta non soltanto nego l'infinità, e con essa forse tutta la sua esistenza a sè, ma aggiungo una determinazione al mondo come cosa reale in se stessa; determinazione, che può ben essere falsa, ove cioè il mondo non dovesse esser dato come una cosa in sè, e però nè come infinito nè come come finito rispetto alla sua grandezza. Mi sia permesso di poter chiamare questa specie di opposizione dialettica, e quella invece della contraddizione, opposizione analitica. Due giudizi, dunque, tra loro opposti dialetticamente possono essere tutti due falsi, perchè l'uno non contraddice semplicemente l'altro, ma dice qualcosa di più che non occorra alla contraddizione.
</p>

<p>
Se le due proposizioni: ― il mondo rispetto alla grandezza è infinito, il mondo rispetto alla sua grandezza è finito, ― sono considerate come tra loro opposte contraddittorie, si viene ad ammettere che il mondo (la serie tutta dei fenomeni) sia una cosa in sè. Infatti esso resta, sia che io neghi nella serie de' suoi fenomeni il regresso infinito o il finito. Ma io tolgo via questo presupposto o questa apparenza trascendentale, e nego che il mondo sia una cosa in sè; e allora l'opposizione contraddittoria delle due affermazioni si muta in una semplice opposizione dialettica; e poichè il mondo non esiste punto in sè (indipendentemente dalla serie regressiva delle mie rappresentazioni), esso non esiste nè come un tutto in sè infinito, nè come un tutto in sè finito. Esso può aversi solo nel regresso empirico della serie dei fenomeni, e non per sè. Quindi, se questa è sempre condizionata, essa non è mai data tutta, e il mondo  quindi non è un tutto incondizionato, e però non esiste nemmeno come tale, nè di grandezza infinita nè di grandezza finita.
</p>

<p>
Ciò che qui è stato detto della prima idea cosmologica, cioè dell'assoluta totalità della grandezza del fenomeno, vale anche di tutte le altre. La serie delle condizioni non si può trovare se non nella stessa sintesi regressiva, non già in sè nel fenomeno, come una cosa vera e propria, data innanzi a ogni regresso. Quindi io dovrò anche dire: la quantità delle parti in un fenomeno non è nè finita, nè infinita perchè il fenomeno non è nulla di esistente in sè, e le parti anzi tutto son date per regresso e nel regresso della sintesi decomponitrice; il quale regresso, mai assolutamente tutto, non è dato nè come finito, nè come infinito. Lo stesso vale della serie delle cause superordinate l'una all'altra, o delle esistenze condizionate fino a quella incondizionatamente necessaria; serie, che non può esser mai considerata nè come finita nella sua totalità, nè come infinita, perchè essa, in quanto serie di rappresentazioni subordinate, consiste solo nel regresso dinamico, prima del quale, come serie esistente per sè, non può esistere a nessun patto.
</p>

<p>
Laonde l'antinomia della ragion pura nelle sue idee cosmologiche vien superata dimostrando che essa è meramente dialettica, è un conflitto d'una apparenza che nasce da questo, che si è applicata l'idea dell'assoluta totalità, che non ha valore se non come condizione della cosa in sè, ai fenomeni, i quali invece non esistono se non nella rappresentazione e, ove costituiscono una serie, nel regresso successivo. Ma si può anche, viceversa, da questa antinomia ricavare un vero vantaggio, non certo dommatico, bensì critico e dottrinale: di dimostrare così indirettamente l'idealità trascendentale dei fenomeni, ove a qualcuno per avventura non bastasse la prova diretta dell'Estetica trascendentale. La dimostrazione consisterebbe in questo dilemma. Se il mondo è un tutto esistente in sè, esso è o finito o infinito. Ora la prima cosa è tanto falsa quanto è falsa la seconda (secondo le sopra addotte prove dell'antitesi, per una parte, e della tesi per l'altra). Dunque è anche falso, che il mondo (l'insieme di tutti i fenomeni) sia un tutto esistente in sè. Donde poi segue, che i fenomeni in generale non sono nulla fuori delle nostre rappresentazioni: quello che volevamo appunto significare per l'idealità trascendentale di essi.
</p>

<p>
Quest'osservazione è di rilievo. Di qui si scorge, che le prove antecedenti della quadruplice antinomia non erano un'illusione, ma qualcosa di fondato, nell'ipotesi cioè, che i fenomeni o il mondo sensibile, che li comprende in sè tutti insieme, fossero cose in sè. Ma il conflitto delle proposizioni, che ne derivano, rivela che nella ipotesi c'è una falsità, e ci conduce pertanto a una scoperta della vera natura delle cose, come oggetti dei sensi. La dialettica trascendentale, adunque, non da in alcun modo sostegno allo scetticismo, sibbene al metodo scettico, che può additare in sè un esempio della sua grande utilità, ove si schierino gli uni contro gli altri, nella loro più ampia libertà, gli argomenti della ragione, i quali alla fine, se non quello che si cercava, tuttavia forniranno sempre qualcosa di utile servibile alla correzione dei nostri giudizi.
</p>

<p class="sezione" id="cap_0004_0001_0001_0001_0003_0002_sez_VIII">
SEZIONE OTTAVA
</p>
<p class="testo_centrato testo_maiuscoletto">
Principio regolativo della ragion pura rispetto alle idee cosmologiche.
</p>

<p class="testo_distanziato">
Poichè un massimo della serie di condizioni nel mondo sensibile come cosa in sè non è dato dal principio cosmologico della totalità, ma può solamente essere imposto nel regresso di essa serie, questo principio della ragion pura, nel suo significato per tal modo legittimo, conserva tuttavia il suo buon valore, ma non come assioma per pensar la totalità nell'oggetto come reale, sì come problema per l'intelletto, quindi pel soggetto a fine di instaurare e continuare la completezza nell'idea secondo il regresso lungo la serie delle condizioni di un dato condizionato. Infatti, nella sensibilità, cioè nello spazio e nel tempo, ogni condizione, a cui noi possiamo giungere nell'esposizione dei fenomeni dati, è, a sua volta, condizionata: perchè questi fenomeni non sono oggetti in sè, in cui possa in ogni caso aver luogo l'assolutamente incondizionato, ma semplici rappresentazioni empiriche, che devono sempre trovare nella intuizione la loro condizione, che li determini rispetto al tempo. Il principio della ragione, dunque,  non è propriamente se non una regola, che nella serie delle condizioni di dati fenomeni impone un regresso, al quale non è dato mai di arrestarsi a un assolutamente incondizionato. Esso, dunque, non è un principio della possibilità dell'esperienza e della conoscenza empirica degli oggetti dei sensi, e però non è un principio dell'intelletto, giacchè ogni esperienza è chiusa ne' suoi limiti (secondo l'intuizione data); e non è nè anche un principio costitutivo della ragione per estendere il concetto del mondo sensibile oltre ogni possibile esperienza; sibbene un principio della maggiore possibile combinazione ed estensione della esperienza; un principio, per cui nessun limite empirico può valere come limite assoluto; quindi un principio della ragione, che, come regola, postula ciò che da noi deve farsi nel regresso, e non anticipa ciò che nell'oggetto è dato in sè innanzi a ogni regresso. E però lo denomino principio regolativo della ragione, dove, per contro, il principio della totalità assoluta della serie delle condizioni, come date nell'oggetto (nei fenomeni) in sè, sarebbe un principio cosmologico costitutivo, di cui ho mostrato la nullità<sup><a href="pagina_x_note_libro.xhtml#nota_19_II" id="nota_19_II_ritorno">nota 19</a></sup> appunto per mezzo di questa distinzione, e voluto così evitare che si attribuisca, come altrimenti è inevitabile (per surrezione trascendentale), a un'idea, che serve semplicemente di regola una realtà oggettiva.
</p>

<p>
Ora, per determinare convenientemente il senso di questa regola della ragion pura, si deve anzi tutto notare, che essa non può dire che cosa l'oggetto è, ma come si deve istituire il regresso empirico, per giungere al concetto completo dell'oggetto. Perchè, se avesse luogo la prima cosa, essa sarebbe un principio costitutivo, e un principio di questo genere ricavato dalla ragion pura non è mai possibile. Non si può dunque con ciò avere in niun modo l'intenzione di dire che la serie delle condizioni per un dato condizionato sia in sè finita o infinita, perchè così una semplice idea dell'assoluta totalità, che è creata unicamente in lei stessa, penserebbe un oggetto, che non può esser dato in nessuna esperienza, mentre a una serie di fenomeni si assegnerebbe una realtà oggettiva indipendente dalla sintesi empirica. L'idea razionale, dunque, prescriverà soltanto alla sintesi regressiva nella serie dei fenomeni una regola per la quale essa, dal condizionato, mediante tutte le condizioni l'una all'altra subordinate, procede fino all'incondizionato, sebbene questo non sia mai raggiunto. Giacchè l'assolutamente incondizionato non può guari trovarsi nell'esperienza.
</p>

<p>
Ora a questo fine si deve, in primo luogo, determinare esattamente la sintesi d'una serie, in quanto essa non è mai completa. A tal uopo ci si serve ordinariamente di due espressioni, che devono distinguere in ciò qualcosa, senza che si sappia indicar bene il principio di questa distinzione. I matematici parlano unicamente di un <i xml:lang="la">progressus in infinitum</i>. Gli studiosi dei concetti (filosofi) vogliono invece che s'adoperi l'espressione di <i lang="la">progressus in indefinitum</i>. Senza fermarmi all'esame dello scrupolo, che ha consigliato a questi una tale distinzione, e al buono o infecondo uso di essa, cercherò di determinare esattamente questi concetti in rapporto al mio scopo.
</p>

<p>
D'una linea retta si può dire a ragione, che essa  può esser prolungata all'infinito, e qui la distinzione dell'infinito e del progresso ulteriore indeterminato (<i xml:lang="la">progressus in indefinitum</i>) sarebbe una vuota sottigliezza. Infatti, benchè, quando si dice: prolungate una linea, suoni forse meglio se si aggiunge <i lang="la">in indefinitum</i>, che non se si aggiunga <i lang="la">in infinitum</i>, poichè la prima espressione non significa altro: prolungatela quanto voi volete, e la seconda invece: voi non dovete cessar mai di prolungarla (che in questo caso non è per l'appunto l'intenzione): tuttavia, quando si tratta soltanto del potere, la prima espressione è interamente esatta; perchè potete renderla sempre maggiore all'infinito. E così è anche in tutti i casi, in cui non si parla se non del progresso, ossia del processo della condizione al condizionato: questo processo possibile va, nella serie dei fenomeni, all'infinito. Da una coppia di antenati, in linea discendente di generazione, voi potete andare innanzi senza fine e voi potete anche benissimo pensare che essa realmente nel mondo vada tanto innanzi. Qui infatti la ragione non ha mai bisogno d'una assoluta totalità della serie, poichè essa non la presuppone come condizione e come dato (<i lang="la">datum</i>), ma solo come condizionato, che è soltanto dabile (<i lang="la">dabile</i>), ed è aumentato senza fine.
</p>

<p>
Ben altrimenti va la cosa circa la questione quanto si estende in regresso, che ascende dal condizionato dato alle condizioni in una serie determinata; se io posso dire che è un regresso che si estende all'infinito, o solo un regresso che si estende indeterminatamente (<i xml:lang="la">in indefinitum</i>); e se io quindi dagli uomini ora viventi posso salire nella serie ai loro progenitori all'infinito; o se può dirsi solo che, per quanto io sia anche andato indietro, non ho trovato un principio empirico per ritenere la serie a un certo punto limitata, sicchè io sono autorizzato e insieme obbligato a cercare a ciascuno degli antenati ancora i suoi antenati, benchè io non li possa proprio presupporre.
</p>

<p>
Io dico pertanto: se nell'intuizione empirica è dato il tutto, il regresso nella serie delle sue condizioni interne va all'infinito. Ma, se è dato solo un membro della serie, dal quale il regresso deve quindi andare alla totalità assoluta, allora ha luogo solo un regresso per un tratto indeterminato (<i xml:lang="la">in indefinitum</i>). Così della divisione d'una materia data tra i suoi limiti (d'un corpo), deve dirsi che essa va all'infinito. Questa materia infatti è tutta, e però data con tutte le sue parti possibili nella intuizione empirica. Ora, essendo la condizione di questo tutto la sua parte, e la condizione di questa parte la parte della parte, e così via; e non trovandosi mai in questo regresso di decomposizione un membro della serie delle condizioni incondizionato (indivisibile), non solo non c'è mai un principio empirico, per arrestarsi nella divisione, ma i membri più lontani della divisione, che si ha da continuare, sono essi stessi dati empiricamente prima di questa continua divisione, cioè la divisione va all'infinito. Al contrario, la serie dei progenitori di un uomo dato non è data nella sua assoluta totalità in nessuna esperienza possibile; pure il regresso risale da ciascun membro di questa generazione a uno più remoto, sicchè non è dato mai trovar nessun limite empirico, che rappresenti un membro assolutamente incondizionato. Ma poichè tuttavia anche i membri, che qui potrebbero dare la condizione, non stanno nell'intuizione empirica del tutto già prima del regresso: così questa non va all'infinito (della divisione del dato), ma per un tratto indeterminato di ricerca di un maggior numero di membri, per quelli dati<sup><a href="pagina_x_note_libro.xhtml#nota_20_II" id="nota_20_II_ritorno">nota 20</a></sup>; membri che, alla lor volta, sono sempre soltanto condizionati.
</p>

<p>
In nessuno dei due casi, così del <i xml:lang="la">regressus in infinitum</i> come di quello del <i lang="la">in indefinitum</i>, la serie delle condizioni è considerata data come infinita nell'oggetto. Non sono cose che sono date in sè, ma fenomeni, che son dati come condizioni l'un dell'altro solo nello stesso regresso. La questione, dunque, non è più, quanta sia in se stessa questa serie delle condizioni, se finita o infinita, perchè essa non è in sè, ma: come noi dobbiamo porre il regresso empirico, e quanto continuarlo. E c'è infatti una distinzione importante rispetto alla regola di questo progresso. Se il tutto è dato empiricamente, allora è possibile retrocedere all'infinito nella serie delle sue interne condizioni. Ma, se esso non è dato, e deve invece esser dato mediante  un regresso empirico, allora io posso solo dire: è possibile all'infinito procedere a condizioni sempre più alte della serie. Nel primo caso, potevo dire: ci sono sempre, e dati empiricamente, più membri, che io non raggiunga col regresso (della decomposizione); ma nel secondo caso: io posso nel regresso andare sempre più oltre, poichè nessun membro è dato empiricamente come assolutamente incondizionato e però ancora un membro più remoto è sempre possibile e quindi ammette una ricerca di esso come necessaria. Li era necessario trovare più membri della serie, qui invece è sempre necessario cercarne di più, poichè nessuna esperienza è limitata in modo assoluto. Infatti, o voi non avete una percezione, che limiti assolutamente il vostro regresso empirico, e allora non dovete ritenere il vostro regresso come completo; o avete una tale percezione limitante la vostra serie, e allora questa percezione non può essere una parte della vostra serie compiuta (perchè ciò che limita, non dee esser distinto da ciò che ne è limitato) e allora voi dovete dunque continuare il vostro regresso anche a questa condizione, e così via.
</p>

<p>
La sezione seguente porrà queste osservazioni nella loro luce mercè al loro applicazione.
</p>

<p class="sezione" id="cap_0004_0001_0001_0001_0003_0002_sez_IX">
SEZIONE NONA
</p>
<p class="testo_centrato testo_maiuscoletto">
Dell'uso empirico del principio regolativo della ragione rispetto a tutte le idee cosmologiche.
</p>

<p class="testo_distanziato">
Poichè non si dà, come più volte abbiamo mostrato, un uso trascendentale nè dei concetti puri dell'intelletto nè di quelli della ragione; poichè la totalità assoluta delle serie delle condizioni nel mondo sensibile si vale unicamente dell'uso trascendentale della ragione, che esige questa completezza incondizionata di ciò, che essa presuppone come cose in sè; e poichè invece il mondo sensibile non contiene cose in sè: non si può parlare della quantità assoluta della serie in esso mondo, nè se esse possono essere in sè limitate, o illimitate, ma soltanto, quanto noi nel regresso empirico per ricondurre l'esperienza alle sue condizioni dobbiamo retrocedere, per non arrestarci, secondo la regola della ragione, ad altra soluzione della questione di essa che non sia quella adeguata all'oggetto.
</p>

<p>
Non c'è dunque altro valore del principio della ragione, se non come d'una regola del proseguimento e della grandezza di una esperienza possibile; il solo valore che ci rimanga, dopo che noi abbiamo a sufficienza provato la non validità di esso, come principio costitutivo dei fenomeni in se stessi. Che se noi lo possiamo mettere sott'occhio in modo indubitabile, è anche del tutto terminato il conflitto della ragione con se stessa, poichè mediante questa soluzione critica non soltanto vien tolta l'apparenza, che la metteva in discordia con se stessa, ma in suo luogo vien dischiuso il senso, in cui essa è d'accordo con se stessa, e il cui equivoco soltanto ha cagionato il conflitto, e cangiato un principio altrimenti dialettico in un principio dottrinale. Nel fatto, se si può difender questo principio nel suo significato soggettivo, di determinare il maggior uso possibile dell'intelletto nell'esperienza, adeguatamente agli oggetti di questa, ciò è proprio come se esso, quasi un assioma (che è impossibile per pura ragione), determinasse a priori in se stessi gli oggetti; perchè anche l'assioma, rispetto agli oggetti dell'esperienza, non potrebbe aver un maggiore influsso sull'estensione e correzione della nostra conoscenza, che di dimostrarsi attivo nell'uso empirico più esteso del nostro intelletto.
</p>

<p class="paragrafo" id="cap_0004_0001_0001_0001_0003_0002_sez_IX_p_1">
I. ― soluzione dell'idea cosmologica.
</p>

<p class="paragrafo_corsivo_c">
Della totalità della riunione dei fenomeni in un universo.
</p>

<p class="testo_distanziato">
Così, qui come nelle rimanenti questioni cosmologiche, il fondamento del principio regolativo della ragione è la proposizione, che nel regresso empirico non si può trovare veruna esperienza di un limite assoluto; nè però di una condizione come condizione di tal genere, che sia assolutamente incondizionata empiricamente. La ragione di ciò è che una simile esperienza dovrebbe comprendere in sè una limitazione dei fenomeni mediante il nulla o il vuoto, in cui avrebbe ad imbattersi con una percezione il regresso continuato; ciò che è impossibile.
</p>

<p>
Ora, questa proposizione, che dice lo stesso che io non arrivo nel regresso empirico se non a una condizione, che deve essa stessa a sua volta essere considerata come empiricamente condizionata, contiene, <i xml:lang="la">in terminis</i>, la regola che, per quanto io possa procedere a questo modo nella serie ascendente, devo sempre cercare un membro superiore della serie, sia che poi questo mi possa esser noto per esperienza, sia che no.
</p>

<p>
Ora, per la soluzione del primo problema cosmologico, non è necessario altro che determinare se, nel regresso verso la grandezza incondizionata dell'universo (nel tempo e nello spazio), questa ascensione, che non è mai limitata, possa dirsi un regresso all'infinito, o solo un regresso continuato indeterminatamente (<i xml:lang="la">in indefinitum</i>).
</p>

<p>
La semplice rappresentazione della serie di tutti gli stati passati del mondo, come delle cose che sono simultaneamente nello spazio del mondo, non è altro, per se stessa, che un regresso empirico possibile, che io concepisco, sebbene ancora indeterminatamente, e da cui può sorgere soltanto il concetto di una tale serie di condizioni di una data percezione<sup><a href="pagina_x_note_libro.xhtml#nota_21_II" id="nota_21_II_ritorno">nota 21</a></sup>. Ora io l'universo l'ho sempre soltanto nel concetto, ma in nessun modo (come totalità) nella intuizione. Non posso, dunque, dalla sua grandezza conchiudere alla grandezza del regresso e determinar questa in conformità di quella; anzi io devo farmi un concetto della grandezza del mondo per mezzo della grandezza del regresso empirico. Del quale per altro non so mai se non che da ogni membro dato della serie di condizioni mi tocca di proceder oltre empiricamente a un membro sempre più alto (più lontano). Per questa via, dunque, la grandezza del tutto dei fenomeni non è punto determinata assolutamente; e quindi nè anche può dirsi che questo regresso vada all'infinito, perchè questo anticiperebbe i membri a cui il regresso non è ancora pervenuto, e rappresenterebbe la quantità di essi tanto grande, che nessuna sintesi empirica potrebbe più giungervi; e per conseguenza determinerebbe la grandezza del mondo innanzi al regresso (benchè in modo soltanto negativo): ciò che è impossibile. Giacchè esso non mi è dato per nessuna intuizione (nella sua totalità); quindi nè anche la sua grandezza può esser data punto prima del regresso. Pertanto della grandezza del mondo in sè non possiamo dir nulla, e nè anche, che in esso abbia luogo un <i xml:lang="la">regressus in infinitum</i>; ma dobbiamo solo, secondo la regola determinante in esso il regresso empirico, cercare il concetto della sua grandezza. Ma questa regola non dice altro se non che, per quanto noi possiamo essere andati oltre nella serie delle condizioni empiriche, non dobbiamo mai ammettere un limite assoluto, bensì ogni fenomeno, come condizionato, subordinare a un altro come sua condizione, e quindi passare ulteriormente a questa: che è il <i lang="la">regressus in indefinitum</i>; il quale, non determinando una grandezza nell'oggetto, è evidentemente da distinguer bene da quello <i lang="la">in infinitum</i>.
</p>

<p>
Io non posso dire: il mondo è, rispetto al tempo passato o rispetto allo spazio, infinito. Infatti, un concetto simile di grandezza, come di una infinità data, è assolutamente impossibile empiricamente, e però anche rispetto al mondo in quanto oggetto de' sensi. E non dirò neppure: il regresso da una percezione data a tutto quello che la limita in una serie, così nello spazio come nel tempo, va all'infinito; giacchè questo processo suppone la grandezza infinita del mondo; e neppure: esso è finito; giacchè il limite assoluto è parimenti impossibile empiricamente. Pertanto io non potrò dir nulla dell'oggetto intero dell'esperienza (del mondo sensibile), ma soltanto della regola, secondo la quale l'esperienza corrispondente al suo oggetto dev'esser istituita e proseguita.
</p>

<p>
Alla questione cosmologica dunque circa la grandezza del mondo c'è la prima risposta, negativa: il mondo non ha un primo cominciamento nel tempo e non ha un limite estremo nello spazio.
</p>

<p>
Infatti, nel caso opposto, esso sarebbe da una parte limitato dal tempo vuoto, e dall'altra dallo spazio vuoto. Ora non potendo, come fenomeno, essere in se stesso nessuna delle due cose, perchè il fenomeno non è cosa in sè, dovrebbe essere possibile una percezione della limitazione mediante il tempo o lo spazio assolutamente vuoto, percezione onde questi confini del mondo fossero dati in una esperienza possibile. Ma una tale esperienza, come affatto vuota di contenuto, è impossibile. Dunque, un limite assoluto del mondo è empiricamente, quindi anche assolutamente impossibile<sup><a href="pagina_x_note_libro.xhtml#nota_22_II" id="nota_22_II_ritorno">nota 22</a></sup>.
</p>

<p>
Di qui poi insieme ne segue la risposta affermativa: il regresso nella serie dei fenomeni del mondo, come determinazione della grandezza del mondo, va <i xml:lang="la">in indefinitum</i>, che è come dire: il mondo sensibile non ha una grandezza assoluta, ma il regresso empirico (onde esso può esser dato soltanto dalla parte delle sue condizioni) ha la sua regola; la regola cioè di passare sempre da ciascun membro della serie come condizionato, a uno ancora più lontano (sia per mezzo di vera e propria esperienza, o del filo della storia, o della catena delle cause e de' loro effetti) e di non rinunciare mai all'estensione del possibile uso empirico del proprio intelletto; che è poi anche il proprio e particolare ufficio della ragione ne' suoi principii.
</p>

<p>
Non è perciò prescritto un determinato regresso empirico, che s'avanzi incessantemente in una certa specie di fenomeni; per es., che da un uomo vivente si debba sempre risalire per la serie dei progenitori, senza aspettarsi una prima coppia, o per la serie dei corpi cosmici, senza ammettere un sole estremo: ma è imposto il passaggio da fenomeni a fenomeni, dovessero questi magari non darci nessuna percezione reale, poichè, ciò non ostante, essi tuttavia appartengono alla esperienza possibile.
</p>

<p>
Ogni cominciamento è nel tempo, e ogni limite dello esteso nello spazio. Ma spazio e tempo non sono se non nel mondo sensibile. E però soltanto i fenomeni nel mondo sono limitati condizionatamente, ma il mondo stesso non è limitato in modo condizionato, nè limitato in modo incondizionato.
</p>

<p>
Appunto per ciò, e poichè il mondo non può mai esser dato tutto e la serie stessa delle condizioni di un dato incondizionato non può nè anch'essa esser data come serie cosmica totale, il concetto della grandezza del mondo non può esser dato se non mediante il regresso e non già prima di questo in una intuizione collettiva. Ma esso consiste sempre nel determinare la grandezza e non dà quindi nessun concetto determinato, e però nè anche nessun concetto d'una grandezza che rispetto a una certa misura sia infinita, nè quindi va all'infinito (in certo modo dato), ma per un tratto indeterminato, per dare (all'esperienza) una grandezza, che diventa reale per mezzo di questo regresso.
</p>

<p class="paragrafo" id="cap_0004_0001_0001_0001_0003_0002_sez_IX_p_2">
II. ― Soluzione dell'idea cosmologica. 
</p>

<p class="paragrafo_corsivo_c">
Della totalità della divisione d'un tutto dato in una intuizione.
</p>

<p class="testo_distanziato">
Se io divido un tutto, che è dato nella intuizione, vo da un condizionato alle condizioni della sua possibilità. La divisione delle parti (<i xml:lang="la">subdivisio o decompositio</i>) è un regresso nella serie di queste condizioni. L'assoluta totalità di questa serie  allora soltanto sarebbe data, quando il regresso potesse pervenire alle parti semplici. Ma se tutte le parti sono sempre da capo divisibili in una decomposizione continuamente procedente, la divisione, o il regresso dal condizionato alle sue condizioni va <i lang="la">in infinitum</i>: poichè le condizioni (le parti) sono contenute nel condizionato stesso; ed essendo questo dato tutto in un'intuizione racchiusa dentro i suoi limiti, anch'esse sono date tutte quante con esso. Il regresso dunque, non deve dirsi semplicemente un retrocedere <i lang="la">in indefinitum</i>, come solo consentiva la precedente idea cosmologica, dove io dovevo passare dal condizionato alle sue condizioni, che eran date fuori di esso, e quindi non simultaneamente con esso, ma che sopraggiungevano nel regresso empirico. Ciò non ostante, non è a nessun patto concesso di dire di un tal tutto, che è divisibile all'infinito: esso risulta d'infinite parti. Perchè, quantunque tutte le parti sian contenute nell'intuizione del tutto, pure non v'è contenuta tutta la divisione, che consiste soltanto nella decomposizione progressiva o nel regresso stesso, che solo rende reale la serie. Ora, essendo questo regresso infinito, tutti i membri (le parti), in verità, a cui esso giunge, son contenuti come aggregati nel tutto dato, ma non l'intera serie della divisione, che è successivamente infinita e non mai tutta, e però non può presentare una moltitudine infinita e un raccoglimento di essa in un tutto.
</p>

<p>
Questa avvertenza generale si può da prima applicare molto agevolmente allo spazio. Ogni spazio intuito ne' suoi limiti è un tal tutto, le cui parti, in ogni decomposizione, sono sempre da capo spazio, ed è quindi divisibile all'infnito.
</p>

<p>
Quindi anche segue del tutto naturalmente la seconda applicazione, quella cioè di un fenomeno esterno chiuso nei suoi limiti (corpo). La divisibilità di esso si fonda sulla divisibilità dello spazio, che costituisce la possibilità del corpo come un tutto esteso. Questo è, dunque, divisibile all'infnito, senza tuttavia che per ciò consti di infinite parti.
</p>

<p>
Ei pare in vero che, dovendo un corpo, in quanto sostanza, essere rappresentato nello spazio, esso sarà distinto da questo in ciò che concerne la legge della divisibilità dello spazio; infatti si può in ogni caso ammettere, che la decomposizione non possa eliminare mai nell'ultimo ogni composizione, in quanto che allora ogni spazio, che del resto non ha niente di per sè stante, cesserebbe (ciò che è impossibile); ma che, se ogni composizione della materia del pensiero fosse soppressa, non debba restar niente del tutto, non pare si possa conciliare col concetto di una sostanza, la quale propriamente dovrebbe essere il subbietto d'ogni composizione e dovrebbe restare ne' suoi elementi quand'anche ogni loro unione nello spazio, ond'essi costituiscono un corpo, fosse annullata. Se non che, a ciò che si dice nel fenomeno sostanza non si applica ciò che si penserebbe a ragione di una cosa in sè mediante un concetto puro dell'intelletto. Quello non è assoluto soggetto, ma immagine costante della sensibilità e niente più che intuizione, in cui non si trova punto nulla d'incondizionato.
</p>

<p>
Ora, benchè questa regola del processo all'infnito abbia luogo senza alcun dubbio nella suddivisione di un fenomeno come d'un semplice riempimento dello spazio, essa tuttavia non può valere se noi la vogliamo estendere anche alla moltitudine delle parti in certo modo già separate nel tutto dato, onde esse costituiscono un <i xml:lang="la">quantum discretum</i>. Ammettere, che in ogni tutto membrato (organizzato) ogni parte sia a sua volta organizzata, e che in tal modo, nella divisione delle parti all'infinito, s'incontrino sempre nuove membra (<i lang="de">Kunsttheile</i>), in una parola, che il tutto sia organizzato all'infinito, non si può assolutamente concepire, comechè le parti della materia nella loro decomposizione possano esser organizzate all'infinito. L'infinità infatti della divisione di un fenomeno dato nello spazio si fonda solamente su ciò, che per suo mezzo è data semplicemente la divisibilità, ossia una moltitudine di parti in sè assolutamente indeterminata; ma le parti stesse non son date e determinate se non dalla suddivisione; in breve su ciò, che il tutto in sè non è già diviso. Quindi la divisione può determinare in esso una molteplicità, che si estende di tanto, di quanto si vuol avanzare nel regresso della divisione. Al contrario, in un corpo organico composto all'infinito di membri, il tutto è appunto per questo concetto rappresentato già come diviso, e vi si trova una molteplicità infinita di parti prima d'ogni regresso della divisione onde contraddice a se stessa; poichè questo infinito sviluppo vien considerato come una serie che non si può mai compiere, e nondimeno nel suo complesso come compiuta. La divisione infinita non significa altro che il fenomeno come <i lang="la">quantum continuum</i>, ed è inseparabile dal fatto di riempire lo spazio; giacchè appunto in questo è il principio della divisibilità infinita. Ma appena qualcosa è considerato come <i lang="la">quantum discretum</i>, vi è determinata una moltitudine di unità; quindi anche è sempre uguale a un numero. Solo l'esperienza, dunque, può decidere fino a che punto può esserci l'organizzazione di un corpo articolato; e, sebbene essa non giunga con certezza a una parte inorganica, di queste parti devono tuttavia essercene, almeno in un'esperienza possibile. Ma, fino a che punto si spinga la divisione trascendentale di un fenomeno in generale, non è punto cosa d'esperienza, bensì un principio della ragione, per cui non si ritiene mai assolutamente compiuto il regresso empirico nella decomposizione dell'esteso conforme alla natura di questo fenomeno.
</p>

<p class="paragrafo" id="cap_0004_0001_0001_0001_0003_0002_sez_IX_p_3">
Osservazione finale sulla soluzione delle idee matematico-trascendentali, e avvertenza preliminare per la soluzione delle idee dinamico-trascendentali.
</p>

<p class="testo_distanziato">
Quando noi abbiamo rappresentato in una tavola l'antinomia della ragion pura per tutte le idee trascendentali, additando il principio di questo conflitto e l'unico mezzo di eliminarlo, che consisteva in ciò, che entrambe le affermazioni opposte eran chiarite per false; noi abbiamo rappresentato da per tutto le condizioni come appartenenti al loro condizionato  secondo rapporti di spazio e di tempo, ciò che è presupposto abituale del senso comune, sul quale poggiava interamente anche quel conflitto. Per questo rispetto anche tutte le rappresentazioni dialettiche della totalità nella serie delle condizioni d'un condizionato dato erano assolutamente della stessa specie. C'era sempre una serie, in cui la condizione e il condizionato erano uniti come membri della stessa serie e però della stessa specie, poichè allora il regresso non doveva esser pensato completo o, se ciò doveva accadere, occorreva che un membro, in sè condizionato, fosse stato ammesso falsamente come primo membro, e però incondizionato. Non dunque per verità l'oggetto, cioè il condizionato, era in ogni caso esaminato, ma soltanto la serie delle sue condizioni, semplicemente rispetto alla sua grandezza; e lì la difficoltà, che non poteva esser eliminata da nessun confronto, ma solo per un taglio netto del nodo, consisteva in ciò, che la ragione faceva all'intelletto quest'oggetto o troppo lungo o troppo breve, sicchè questo non poteva mai riuscir pari all'idea di quella.
</p>

<p>
Ma noi abbiamo qui trascurato una distinzione essenziale, che regna tra questi oggetti o concetti dell'intelletto, che la ragione aspira a sollevare idee, che cioè, secondo la nostra tavola antecedente delle categorie, due di esse significano una sintesi matematica di fenomeni, le altre due invece una sintesi dinamica. Fin qui ciò poteva anche benissimo farsi, perchè, come nella rappresentazione generale di tutte le idee trascendentali noi restavamo sempre solo sotto le condizioni del fenomeno, così anche nelle due idee trascendentali matematiche noi non avevamo oggetto che quello del fenomeno. Ma ora, che passiamo ai concetti dinamici dell'intelletto, in quanto essi devono corrispondere alle idee della ragione, quella distinzione diventa importante, e ci apre una prospettiva affatto nuova sul conflitto in cui la ragione è intricata, e che, se prima, messo su falsi presupposti da ambe le parti, fu respinto, ora, poichè probabilmente nell'antinomia dinamica ha luogo tale presupposto, che può stare insieme d'accordo con la pretensione della ragione, da questo punto di vista e supplendo il giudice al difetto dei principii giuridici che si erano disconosciuti da ambo le parti, esso può essere composto con soddisfazione dell'una parte e dell'altra; ciò che non si poteva fare nel conflitto dell'antinomia matematica.
</p>

<p>
Le serie delle condizioni sono certamente tutte omogenee, se si guarda unicamente all'estensione di esse; se siano adeguate all'idea, o se siano troppo grandi o troppo piccole per questa. Se non che il concetto intellettuale, che sta a fondamento di queste idee, contiene o unicamente una sintesi dell'omogeneo (ciò che è presupposto in ogni grandezza, così nella composizione di essa come nella divisione) o anche dell'eterogeneo; ciò che almeno può ammettersi nella sintesi dinamica, così nel rapporto causale come di quello del necessario col contingente.
</p>

<p>
Quindi ne viene, che nel nesso matematico della serie dei fenomeni non può intervenire altra condizione che la sensibile, tale cioè che essa stessa è una parte della serie; laddove la serie dinamica delle condizioni sensibili ammette ancora una condizione eterogenea, che non è una parte della serie, ma, in quanto semplicemente intelligibile, è fuori della serie; onde poi vien soddisfatta la ragione e presupposto l'incondizionato dei fenomeni, senza confondere le serie di questi sempre condizionati e senza spezzarle, contro i principii dell'intelletto.
</p>

<p>
Ora, pel fatto che le idee dinamiche ammettono una condizione dei fenomeni esterna alla serie, tale cioè che non sia essa stessa fenomeno, avviene qualcosa, che è del tutto diversa dall'effetto dell'antinomia matematica. Questa cioè era causa che entrambe le affermazioni dialettiche dovessero esser dichiarate false. Al contrario, l'assolutamente condizionato delle serie dinamiche, che è inseparabile da esse come fenomeni, unito a una condizione bensì empiricamente incondizionata, ma tuttavia non sensibile, può soddisfare da una parte l'intelletto, e dall'altra la ragione<sup><a href="pagina_x_note_libro.xhtml#nota_23_II" id="nota_23_II_ritorno">nota 23</a></sup>; e venendo meno quegli argomenti dialettici, che cercavano in un modo o nell'altro una totalità incondizionata nei semplici fenomeni, le proposizioni della ragione, nel significato in tal modo rettificato, possono essere tutte due vere: ciò che non può mai aver luogo nelle idee cosmologiche, concernenti l'unità solo matematicamente incondizionata, perchè in esse non s'incontra nessuna condizione della serie dei fenomeni, tranne quella che è essa stessa fenomeno, e come tale costituisce un membro della serie.
</p>

<p class="paragrafo" id="cap_0004_0001_0001_0001_0003_0002_sez_IX_p_4">
III. ― Soluzione delle idee cosmologiche. 
</p>

<p class="paragrafo_corsivo_c">
Della totalità della derivazione degli avvenimenti cosmici dalle loro cause.
</p>

<p class="testo_distanziato">
Non si può pensare se non una doppia specie di causalità rispetto a ciò che avviene, o secondo la natura, o per libertà. La prima è il collegamento d'uno stato con uno stato antecedente nel mondo sensibile, a cui esso segue secondo una regola. Ora, poichè la causalità dei fenomeni si fonda su condizioni di tempo, e lo stato antecedente, se fosse sempre stato, non avrebbe prodotto un effetto sorto a un tratto nel tempo; così la causalità della causa di ciò, che avviene o sorge, è anch'essa sorta, e ha bisogno, secondo il principio dell'intelletto, essa stessa, a sua volta, di una causa.
</p>

<p>
Al contrario, per libertà, nel senso cosmologico, intendo la facoltà di incominciare da sè uno stato, la cui causalità, dunque, non sta a sua volta sotto un'altra causa, che la determini nel tempo. La libertà, in questo significato, è un'idea pura trascendentale, che primieramente non contiene nulla di derivato dall'esperienza, e il cui oggetto, in secondo luogo, non può nè anche esser dato mai come determinato in un'esperienza, giacchè è essa stessa legge universale della possibilità di ogni esperienza, che tutto quello che accade deve avere una causa, quindi anche la causalità della causa, che, accaduta essa stessa o sorta, deve a sua volta, avere una causa: onde infatti l'intero campo dell'esperienza, per quanto si estenda, vien trasformato in un insieme di semplice natura. Ma poichè in tal modo non si può raggiungere una totalità assoluta delle condizioni del rapporto di causa, così la ragione si crea l'idea d'una spontaneità, che da se stessa possa cominciare ad agire, senza che possa essersi innanzi verificata un'altra causa per determinarla all'azione conformemente alla legge del rapporto causale.
</p>

<p>
È soprattutto degno di nota, che su questa idea trascendentale della libertà si fonda il concetto pratico della medesima, ed essa<sup><a href="pagina_x_note_libro.xhtml#nota_24_II" id="nota_24_II_ritorno">nota 24</a></sup> nella libertà<sup><a href="pagina_x_note_libro.xhtml#nota_25_II" id="nota_25_II_ritorno">nota 25</a></sup> costituisce, il momento proprio della difficoltà, che hanno finora circondato la questione della sua possibilità. La libertà nel senso pratico è la indipendenza dell'arbitrio dalla costrizione degli stimoli sensibili. Giacchè un arbitrio è sensibile, in quanto esso è modificato patologicamente (per impulsi del senso); si dice animale (<i xml:lang="la">arbitrium brutum</i>), se può essere necessitato patologicamente. L'arbitrio umano è sì un <i lang="la">arbitrium sensitivum</i>, ma non <i lang="la">brutum</i>, anzi <i lang="la">liberum</i>: perchè il senso non rende necessario il suo atto, ma c'è nell'uomo una facoltà di determinarsi da sè indipendentemente dalla costrizione degli stimoli sensibili.
</p>

<p>
È facile vedere che, se ogni causalità fosse nel mondo sensibile semplicemente natura, ogni avvenimento sarebbe determinato da un altro nel tempo secondo leggi necessarie; e quindi, poichè i fenomeni, in quanto determinano l'arbitrio, dovrebbero render necessario ogni atto come lor conseguenza naturale, la soppressione della libertà trascendentale spianterebbe insieme ogni libertà pratica. Questa infatti presuppone che, sebbene qualche cosa non sia accaduto avrebbe tuttavia dovuto accadere, e la sua causa fenomenica non era perciò così determinante, che non fosse nel nostro arbitrio una causalità, indipendente da quelle cause naturali, di produrre da sè contro la loro potenza e il loro influsso qualche cosa, che nell'ordine del tempo è determinato secondo leggi empiriche, e però di cominciare assolutamente da sè una serie di avvenimenti.
</p>

<p>
Qui accade, dunque, quello che in generale s'incontra nel conflitto d'una ragione che s'avventura oltre i limiti dell'esperienza possibile; che il problema non è fisiologico, ma trascendentale. Quindi la questione circa la possibilità della libertà travaglia bensì la psicologia; ma riposando essa su argomenti dialettici della ragione semplicemente pura, di tutta la sua soluzione deve occuparsi unicamente la filosofia trascendentale. Ora, affinchè questa, che in questo punto non può negare una risposta soddisfacente, sia messa in grado da ciò, io devo prima di tutto, con una osservazione, tentare di determinare più da vicino il suo procedimento in questa discussione.
</p>

<p>
Se i fenomeni fossero cose in sè, e quindi lo spazio e il tempo forme dell'esistenza delle cose in sè, le condizioni sarebbero sempre col condizionato membri di una e medesima serie; e allora ne sorgerebbe, anche nel caso presente, l'antinomia, che è comune a tutte le idee trascendentali: che cioè questa serie dovrebbe riuscire per l'intelletto o troppo grande o troppo piccola. Ma i concetti dinamici della ragione, con cui noi abbiamo da fare in questo numero e nel seguente, han questo di particolare: che, riferendosi essi non a un oggetto, considerato come quantità ma soltanto con la sua esistenza, si può astrarre dalla quantità della serie delle condizioni, e venire in esse semplicemente al rapporto dinamico della condizione al condizionato; sicchè nella questione intorno alla natura e alla libertà già c'imbattiamo nella difficoltà, se la libertà sia soltanto possibile, e se, ove sia possibile, essa possa stare insieme con l'universalità della legge naturale di causalità; quindi, se sia una proposizione esattamente disgiuntiva, che ogni effetto nel mondo deve provenire o da natura o da libertà, ovvero se non possa piuttosto in un medesimo avvenimento aver luogo insieme l'una e l'altra cosa. L'esattezza del principio della universale connessione di tutti i fatti del mondo sensibile secondo leggi naturali immutabili, come principio dell'Analitica trascendentale, è già assicurata, e non patisce deroga di sorta. Si tratta, dunque, soltanto di sapere, se, malgrado questo principio, rispetto appunto a uno stesso effetto, che è determinato secondo la natura, possa esserci anche libertà, e se questa sia affatto esclusa da quella regola inviolabile. E qui il presupposto, certo comune, ma fallace della realtà assoluta dei fenomeni mostra subito la sua funesta azione sconcertatrice della ragione. Se, infatti, i fenomeni sono cose in sè, non c'è più scampo per la libertà. Allora la natura è causa completa e in sè sufficientemente determinante di ogni avvenimento, e la condizione di questo è contenuta sempre solo nella serie dei fenomeni, che, al pari dei loro effetti, sono necessariamente subordinati alla legge naturale. Se, invece, i fenomeni non valgono per più di quello che sono in fatto, cioè non per cose in sè, ma semplici rappresentazioni, legate fra loro secondo leggi empiriche, allora devono essi stessi avere delle cause<sup><a href="pagina_x_note_libro.xhtml#nota_26_II" id="nota_26_II_ritorno">nota 26</a></sup>, che non sono fenomeni. Ma una tale causa intelligibile, rispetto alla sua causalità, non è determinata da fenomeni, benchè i suoi effetti siano fenomeni. Essa, dunque, con la sua causalità, è fuori della serie; al contrario i suoi effetti rientrano nella serie delle condizioni empiriche. L'effetto pertanto può, rispetto alla sua causa intelligibile essere considerato come libero, e nondimeno insieme, rispetto ai fenomeni, come una conseguenza di essi secondo la necessità della natura; distinzione, che, se si propone in generale e in modo del tutto astratto, deve sembrare straordinariamente sottile ed oscura, ma si chiarirà nell'applicazione. Qui ho voluto soltanto osservare che, essendo la connessione universale di tutti i fenomeni in un contesto della natura una legge irremissibile, questa dovrebbe necessariamente distruggere ogni libertà, se si volesse ostinatamente legar questa alla realtà dei fenomeni. Quindi nè anche coloro, i quali seguono in ciò l'opinione comune, possono mai prevenire a conciliare insieme natura e libertà.
</p>

<p class="paragrafo" id="cap_0004_0001_0001_0001_0003_0002_sez_IX_p_5">
Possibilità della causalità della libertà in accordo con le leggi universali della necessità naturale.
</p>

<p class="testo_distanziato">
Dico intelligibile, in un oggetto (<i xml:lang="de">Gegenstand</i>) dei sensi, quello che non è esso stesso fenomeno. Se pertanto quello, che nel mondo sensibile dev'essere considerato come fenomeno, ha in se stesso anche una facoltà, che non è oggetto d'intuizione sensibile, ma per cui può essere tuttavia la causa di fenomeni; la causalità di questo essere si può considerare da due lati, come intelligibile per l'atto come come cosa in sè, e come sensibile per gli effetti di esso come fenomeno nel mondo sensibile. Per la facoltà di un tal soggetto noi quindi ci faremo un concetto empirico e nel contempo un concetto intellettuale della sua causalità, che insieme han luogo in uno e medesimo effetto. Un tale doppio modo di concepire la facoltà di un oggetto (<i lang="de">Gegenstand</i>) dei sensi, non contraddice a nessuno dei concetti, che noi dobbiamo farci dei fenomeni e di una esperienza possibile. Infatti, dovendo questi, poichè non sono cose in sè, avere a fondamento un oggetto trascendentale che li determini come semplici rappresentazioni, niente impedisce che noi a questo oggetto trascendentale, oltre la proprietà per cui è fenomeno, gli attribuiamo anche una causalità che non è fenomeno, benchè il suo effetto s'incontri tuttavia nel fenomeno. Ma ciascuna causa efficiente deve avere un carattere, cioè una legge della sua causalità, senza di cui non sarebbe punto causa. E allora avremmo in un oggetto del mondo sensibile primieramente un carattere empirico, per il quale i suoi atti come fenomeno sarebbero assolutamente legati con altri fenomeni secondo leggi naturali fisse, e da essi, come loro condizioni, potrebbero essere dedotti e insieme con essi quindi formerebbero i membri di un'unica serie dell'ordine naturale. In secondo luogo, gli si dovrebbe riconoscere anche un carattere intelligibile, onde egli è si la causa di quegli atti come fenomeni, ma per se stesso non sottostà a nessuna condizione del senso, e non è per se stesso fenomeno. Si potrebbe anche dire il primo carattere della cosa nel fenomeno, il secondo carattere della cosa in se stessa.
</p>

<p>
Ora, questo soggetto agente, pel suo carattere intelligibile, non sarebbe sottoposto a nessuna condizione di tempo: perchè il tempo è soltanto la condizione dei fenomeni, ma non delle cose in se stesse. In esso nessun atto sorgerebbe o cesserebbe; nè però sarebbe sottomesso nè anche alla legge di ogni determinazione nel tempo, di ogni cosa che muta: che tutto ciò che accade, trova nei fenomeni (dello stato precedente) la sua causa. In una parola: la causalità di esso, in quanto è intellettuale, non starebbe nella serie delle condizioni empiriche che rendono necessario l'evento nel mondo sensibile. Questo carattere intelligibile potrebbe sì non essere mai conosciuto immediatamente, perchè noi non possiamo percepire nulla, se non in quanto apparisce; ma dovrebbe tuttavia esser pensato conformemente al carattere empirico, come noi dobbiamo in generale nel pensiero porre a fondamento dei fenomeni un oggetto trascendentale, quantunque di esso, in verità, non sappiamo che cosa sia in se stesso.
</p>

<p>
Pel suo carattere empirico, dunque, questo soggetto come fenomeno sarebbe soggetto a tutte le leggi della determinazione secondo il nesso causale; e così, da questo aspetto, non sarebbe se non una parte del mondo sensibile, i cui effetti, come ogni altro fenomeno, deriverebbero immancabilmente dalla natura. Come i fenomeni esterni influiscono su di esso, come il suo carattere empirico, cioè la legge della sua causalità, sarebbe conosciuto mediante l'esperienza, tutte le sue azioni dovrebbero potersi spiegare secondo leggi naturali; e tutti i requisiti per una determinazione completa e necessaria di esse dovrebbero trovarsi in una esperienza possibile.
</p>

<p>
Ma pel suo carattere intelligibile (benchè non se ne possa avere se non solo il concetto universale), lo stesso soggetto tuttavia dovrebbe esser liberato da ogni influsso del senso e determinazione per via di fenomeni; e poichè in esso, in quanto è noumeno, non accade nulla, nessun cangiamento che importi una determinazione dinamica di tempo, e quindi non c'è nessun rapporto con fenomeni come cause, questo soggetto, da questo lato, sarebbe indipendente e libero nelle sue azioni da ogni necessità naturale, come da quella che non è se non nel mondo sensibile. Di esso potrebbe con tutta ragione dirsi, che esso comincia da se stesso i suoi effetti nel mondo, senza che l'azione cominci in lui stesso; e questo sarebbe vero, senza che perciò gli effetti nel mondo sensibile dovessero cominciare da sè, perchè essi nel mondo sensibile sono sempre determinati innanzi tutto da condizioni empiriche del tempo anteriore, ma pure solo per mezzo del carattere empirico (che è solo il fenomeno dell'intelligibile); e non sono possibili se non come una continuazione della serie delle cause naturali. Così infatti libertà e natura, ciascuna nel suo pieno significato, si ritroveranno insieme e senza nessun conflitto, proprio negli stessi atti, secondo che questi si riporteranno alle loro cause intelligibili o alle loro cause sensibili.
</p>

<p class="paragrafo" id="cap_0004_0001_0001_0001_0003_0002_sez_IX_p_6">
Spiegazione dell'idea cosmologica di libertà in rapporto con la necessità universale della natura.
</p>

<p class="testo_distanziato">
Ho creduto opportuno cominciare dall'adombrare la soluzione del nostro problema trascendentale, per poter quindi riscontrar meglio il cammino della ragione nella soluzione di esso. Ora intendiamo porre, un dopo l'altro, i momenti di questa soluzione, di cui ora propriamente si dee trattare, per togliere in esame ciascuno in particolare.
</p>

<p>
La legge naturale che tutto ciò che accade ha una causa; che la causalità di questa causa, cioè l'atto, precedendo nel tempo e, rispetto all'effetto che ne è sorto, non potendo esso stesso essere stato sempre, ma dovendo essere avvenuto, ha anch'esso la sua causa tra i fenomeni, ond'è determinato; e che pertanto tutti i fatti nell'ordine naturale sono empiricamente determinati: questa legge per cui i fenomeni costituiscono, senz'altro, una natura e possono fornire gli oggetti a un'esperienza, è una legge intellettuale, da cui non è permesso, sotto nessun pretesto, deviare, o escluderne mai un fenomeno qual sia; perchè altrimenti lo si metterebbe fuori di ogni esperienza possibile, e se ne farebbe un semplice ente di ragione e una chimera.
</p>

<p>
Ma, sebbene qui non pare ci sia se non una catena di cause, la quale, nel regresso verso le oro condizioni, non permette una totalità assoluta; non ci trattiene punto questa difficoltà; perchè essa è stata già eliminata nel giudizio generale intorno all'antinomia della ragione. Se noi vogliamo andar dietro all'illusione del realismo trascendentale, allora non resta più nè natura, nè libertà. Qui si tratta soltanto di sapere: se, ove si riconosca nella serie intera di tutti i fatti la schietta necessità naturale, sia nondimeno possibile, in quello stesso, che da un lato è semplice effetto naturale, ravvisare tuttavia d'altro lato un effetto di libertà, ovvero se tra queste due maniere di causalità si dia una diretta contraddizione.
</p>

<p>
Tra le cause nel fenomeno non può, di sicuro, esserci nulla, che possa dar principio assolutamente e da sè a una serie. Ogni atto, come fenomeno, in quanto produce un fatto, è esso stesso un fatto e un avvenimento, che presuppone un altro stato, in cui si trovi la rispettiva causa; e così tutto ciò che accade non è se non una continuazione della serie; e in esso un cominciamento, che avvenga da se stesso, non è possibile. Tutti, dunque, gli atti delle cause naturali nella serie temporale sono essi stessi, a loro volta, effetti, che presuppongono egualmente nella serie temporale le loro cause. Un atto originario, per cui accada qualche cosa, che non era prima non si può attendere dal rapporto causale dei fenomeni.
</p>

<p>
Ma è anche perciò necessario, che, se gli effetti sono fenomeni, la causalità della loro causa, la quale (cioè, la causa) è anch'essa fenomeno, debba essere unicamente empirica? E non è possibile piuttosto che, sebbene per ogni effetto del fenomeno sia richiesto assolutamente un rapporto con la sua causa secondo leggi di causalità empirica, senza rompere menomamente il suo nesso con le cause naturali, possa essere nondimeno effetto di una causalità non empirica, ma intelligibile? cioè di un atto, rispetto ai fenomeni, originario di una causa, la quale, pertanto, non è un fenomeno, ma per questa potenza sua è intelligibile, benchè del resto debba rientrare affatto nel mondo sensibile come un anello della catena naturale?
</p>

<p>
Noi abbiamo bisogno del principio di causalità dei fenomeni tra loro, per cercare e poter assegnare dei fatti naturali le condizioni naturali, cioè le cause nel fenomeno. Se si ammette ciò senza attenuarlo per nessuna eccezione, allora l'intelletto, che nel suo uso empirico non vede in tutti i fatti null'altro che natura, e a ciò è anche autorizzato, ha tutto quel che può esigere, e le spiegazioni fisiche seguono liberamente il loro corso. Ora non gli si fa la menoma deroga, posto che gli si debba magari semplicemente ammettere come una finzione, se si ammette che tra le cause naturali ce ne sia anche di quelle, che hanno una potenza soltanto intelligibile, in quanto la determinazione di questa all'atto non poggia su condizioni empiriche, ma su semplici principii dell'intelletto, ma per modo che l'atto nel fenomeno di questa causa sia conforme a tutte le leggi della causalità empirica. In questo modo infatti il soggetto agente, come <i xml:lang="la">causa phaenomenon</i>, sarebbe incatenato alla natura in una inscindibile dipendenza di tutti i suoi atti; e soltanto il fenomeno di questo soggetto (con tutta la sua causalità nel fenomeno) conterrebbe certe condizioni, che, se si vuol salire dall'oggetto empirico al trascendentale, dovrebbero esser considerate come meramente intelligibili. Giacchè, se noi in ciò, che tra i fenomeni può esser causa, seguiamo la regola naturale, possiamo non curarci di ciò che nel soggetto trascendentale, che ci è empiricamente ignoto, è concepito come principio di questi fenomeni e della loro connessione. Questo principio intelligibile non interessa punto le questioni empiriche, ma concerne in qualche modo solo il pensiero nell'intelletto puro; e benchè gli effetti di questo pensiero e dell'operare dell'intelletto puro si trovino nei fenomeni, essi devono nondimeno poter esser completamente spiegati dalla loro causa fenomenica secondo leggi naturali, in quanto ci si attiene al suo puro carattere empirico come supremo principio di spiegazione, e si tralascia affatto, come ignoto, il carattere intelligibile, che ne è la causa trascendentale, tranne in quanto esso ci è additato dall'empirico quale suo segno sensibile. Ci si permetta di applicar ciò all'esperienza. L'uomo è uno dei fenomeni del mondo sensibile, e però anche una delle cause naturali, la cui causalità dev'esser soggetta a leggi empiriche. Come tale ei deve pertanto avere un carattere empirico, come tutte le altre cose della natura. Noi lo vediamo per le forze e facoltà, che egli estrinseca nelle sue azioni. Nella natura inanimata o meramente animale non troviamo nessuna ragione di pensare una facoltà qual sia non condizionata in modo solo sensibile. Soltanto l'uomo, che non conosce, del resto, tutta la natura se non per mezzo dei sensi, conosce se stesso anche per mezzo di semplice appercezione, e si conosce negli atti e nelle determinazioni interne, che egli non può guari attribuire all'impressione dei sensi, ed è a se stesso certamente da una parte fenomeno, ma dall'altra, cioè rispetto a certe facoltà, un mero oggetto intelligibile, perchè il suo atto non può in nessun modo esser attribuito alla recettività del senso. Noi diciamo queste facoltà intelletto e ragione; sovratutto quest'ultima è in modo affatto speciale e preminente distinta da tutte le forze empiricamente determinate, poichè essa esamina i suoi oggetti semplicemente secondo idee, e determina quindi l'intelletto che allora fa de' suoi concetti (anche puri) un uso empirico.
</p>

<p>
Ora, che questa ragione abbia una causalità, o almeno che noi ce ne rappresentiamo una in essa, è chiaro dagli imperativi, che in tutto il dominio pratico noi proponiamo come regole alle forze pratiche. Il dovere (<i xml:lang="de">Sollen</i>) esprime una specie di necessità e di rapporto con principii, che d'altronde non si riscontrano in tutta quanta la natura. L'intelletto può di essa conoscere solo ciò che è, è stato o sarà. È impossibile che qualcosa debba essere altrimenti da quel che è in fatto in tutte le relazioni temporali; anzi il dovere, quando si ha l'occhio solo al corso della natura, non ha assolutamente significato di sorta. Noi non possiamo punto chiedere che cosa deve accadere nella natura; come non possiamo cercare quali proprietà deve (<i lang="de">soll</i>) avere un circolo; ma che cosa in quella accade, o quali proprietà questo possiede.
</p>

<p>
Ora questo dovrebbe esprimere un atto possibile, il cui principio non è altro che un semplice concetto; dove, per contro, di un semplice atto naturale il principio non può essere mai se non un fenomeno. L'atto bensì deve assolutamente esser possibile in condizioni naturali, se ad esso è indirizzato il dovere; ma queste condizioni naturali non toccano la determinazione dello stesso arbitrio, sibbene solo l'effetto e la conseguenza di essa nel fenomeno. Per quanti possano essere i principii naturali, che mi stimolano a volere, per quanti siano gli impulsi sensibili, essi non possono produrre il dovere, ma soltanto un volere, tutt'altro che necessario, anzi sempre condizionato, al quale invece il dovere, che esprime la ragione, assegna invece misura e scopo, nonchè inibizione e autorità. Può essere un oggetto del semplice senso (il piacevole) o anche della ragion pura (il bene): la ragione non s'arrende al principio, che è dato empiricamente, e non segue l'ordine delle cose, com'esse si presentano nel fenomeno; ma si fa, con piena spontaneità, un suo proprio ordine secondo idee, alle quali adatta le condizioni empiriche, e alla stregua delle quali dichiara necessarie perfino azioni, che per anco non sono accadute e probabilmente non accadranno; ma di tutte nondimeno suppone, che la ragione, rispetto ad esse, possa esercitare una causalità, giacchè senza di ciò dalle sue idee non otterrebbe verun effetto nella esperienza.
</p>

<p>
Ora, se ci arrestiamo qui, e ammettiamo almeno come possibile questo, che la ragione ha effettivamente una causalità rispetto ai fenomeni; allora essa deve, per quanto sia anche ragione, mostrar in sè tuttavia un carattere empirico, perchè ogni causa presuppone una regola secondo la quale certi fenomeni seguono come effetti, e ogni regola esige un'uniformità di effetti, che fonda il concetto della causa (come potenza); regola, che noi, in quanto deve risultare da semplici fenomeni, possiamo dire il suo carattere empirico; il quale è costante, laddove gli effetti, secondo la diversità delle condizioni concomitanti e in parte limitanti, appariscono sotto forme mutevoli.
</p>

<p>
Sicchè ciascun uomo ha un carattere empirico del suo arbitrio, che non è altro che una certa causalità della sua ragione, in quanto questa nei suoi effetti fenomenici dimostra una regola, secondo la quale si possono dedurre i principii razionali e le loro azioni, quanto al lor modo e a' lor gradi, e giudicare i principii soggettivi del suo arbitrio.
</p>

<p>
Poichè questo stesso carattere empirico può esser ricavato come effetto dai fenomeni e dalla loro regola, che l'esperienza fornisce, tutte le azioni dell'uomo nel fenomeno sono determinate dal suo carattere empirico e dalle altre cause coefficienti secondo l'ordine della natura; e se noi potessimo indagare tutti i fenomeni del suo arbitrio fino al fondo, non ci sarebbe una sola azione umana, che noi non potremmo con certezza predire e conoscere, per le sue condizioni antecedenti, come necessaria. Rispetto a questo carattere empirico non c'è, dunque, nessuna libertà; e soltanto secondo esso noi possiamo tuttavia guardar l'uomo, se vogliamo starcene unicamente all'osservazione, e, come accade nell'Antropologia, ricercare fisiologicamente le cause motrici delle sue azioni.
</p>

<p>
Ma se noi, queste stesse azioni, le esaminiamo in relazione con la ragione, e non con la ragione speculativa, per spiegarne l'origine, ma solo in quanto la ragione è la causa della loro stessa produzione, in una parola, se noi le riscontriamo con questa dal punto di vista pratico, allora troviamo una tutt'altra regola e ordine, che non sia l'ordine naturale. Perchè allora doveva forse non essere avvenuto tutto ciò che, secondo il corso della natura, è accaduto, e secondo i suoi principii empirici doveva immancabilmente accadere. Ma talvolta troviamo o crediamo almeno di trovare, che le idee della ragione hanno realmente dimostrato una causalità rispetto alle azioni fenomeniche dell'uomo, e che perciò queste sono accadute, non già perchè fossero determinate da cause empiriche, no, ma perchè furono determinate da principii della ragione.
</p>

<p>
Ora, si potrebbe dire, posto che la ragione abbia una causalità rispetto al fenomeno: potrebbe allora l'azione sua dirsi libera, essendo essa nel suo carattere empirico (temperamento)<sup><a href="pagina_x_note_libro.xhtml#nota_27_II" id="nota_27_II_ritorno">nota 27</a></sup> esattamente determinata e necessaria? Questo, a sua volta, è determinato nel carattere intelligibile (carattere)<sup><a href="pagina_x_note_libro.xhtml#nota_28_II" id="nota_28_II_ritorno">nota 28</a></sup>. Ma quest'ultimo noi non lo conosciamo, sibbene lo designamo per mezzo di fenomeni, i quali propriamente non ci dànno a conoscere immediatamente se non il temperamento (carattere empirico)<sup><a href="pagina_x_note_libro.xhtml#nota_29_II" id="nota_29_II_ritorno">nota 29</a></sup>. Ora l'azione, in quanto va attribuita al carattere come a sua causa, non ne segue nondimeno punto secondo leggi empiriche, in modo cioè, che precedano le condizioni della ragion pura, ma in modo che precedono soltanto i loro effetti nel fenomeno nel senso interno. La ragion pura, come facoltà meramente intelligibile, non è soggetta alla forma del tempo, e quindi neppure alle condizioni della serie temporale. La causalità della ragione nel carattere intelligibile non nasce e non comincia, in qualche modo, in un certo tempo a produrre un effetto. Perchè altrimenti sarebbe anch'essa soggetta alla legge naturale dei fenomeni, in quanto essa determina le serie causali secondo il tempo; e la causalità allora sarebbe natura, e non libertà. Noi, dunque, potremmo dire: se la ragione può aver causalità rispetto ai fenomeni, essa è una facoltà, mediante la quale incomincia da prima la condizione sensibile di una serie empirica di effetti. Giacchè la condizione, che è nella ragione, non è sensibile, e quindi non comincia già essa stessa. Quindi pertanto ha luogo quello che noi desideravamo in tutte le serie empiriche: che la condizione di una serie successiva di fatti possa essere essa stessa empiricamente incondizionata. Perchè qui la condizione è fuori dalla serie dei fenomeni (nell'intelligibile) e quindi non soggetta a nessuna condizione sensibile e a nessuna determinazione temporale da cause anteriori.
</p>

<p>
Pure questa stessa causa appartiene, per un altro rispetto, alla serie dei fenomeni. L'uomo è anch'esso fenomeno. Il suo volere ha un carattere empirico, che è la causa (empirica) di tutte le sue azioni. Non ce n'è una delle condizioni, che determinano l'uomo conformemente a questo carattere, che non sia contenuta nella serie degli effetti naturali e non obbedisca alla loro legge, secondo la quale non si dà causalità empiricamente incondizionata di ciò che accade nel tempo. Quindi nessuna azione data (poichè essa non può essere percepita se non come fenomeno) può cominciare assolutamente da sè. Ma della ragione non si può dire, che prima di quello stato, in cui essa determina il volere, ne preceda un altro, in cui questo stato stesso è determinato. Perchè, non essendo la ragione stessa un fenomeno, nè essendo essa punto soggetta ad alcuna condizione del senso, non ha luogo in essa, nè anche per ciò che riguarda la sua causalità, una serie temporale, e ad essa quindi non si può applicare la legge dinamica della natura, che determina secondo regole la serie temporale.
</p>

<p>
La ragione, dunque, è la condizione permanente di tutte le azioni volontarie, in cui l'uomo si manifesta<sup><a href="pagina_x_note_libro.xhtml#nota_30_II" id="nota_30_II_ritorno">nota 30</a></sup>. Ognuna di esse è, nel carattere empirico dell'uomo, determinata prima ancora che accada. Rispetto al carattere intelligibile, di cui è soltanto lo schema sensibile, non vale nè prima nè dopo; e ogni azione, a prescindere dalla relazione di tempo, in cui essa sta con altri fenomeni, è l'effetto immediato del carattere intelligibile della ragion pura, che opera quindi liberamente, senza essere determinata dinamicamente, nella catena delle cause naturali, da principii esterni o interni, ma precedenti nel tempo; e questa sua libertà non può essere considerata soltanto negativamente, come indipendenza da condizioni empiriche (perchè così la facoltà della ragione cesserebbe di essere causa dei fenomeni), ma può anche definirsi positivamente come facoltà di cominciare da sè una serie di fatti; di guisa che in lei stessa nulla comincia, ma essa, come condizione incondizionata di ogni azione volontaria, non ammette sopra di sè condizioni precedenti nel tempo, intanto che tuttavia il suo effetto comincia nella serie dei fenomeni ma non vi può mai costituire un cominciamento assolutamente primo.
</p>

<p>
Per spiegare il principio regolativo della ragione con un esempio del suo uso empirico, non certo per assodarlo (perchè prove di questo genere sono disadatte alle affermazioni trascendentali), si prenda un'azione volontaria, per es., una menzogna malefica, per cui un uomo ha recato alla società un certo scompiglio; e se ne indaghino prima le cause determinanti, da cui essa è nata, e dopo si giudichi come, insieme con le sue conseguenze, possa essergli imputata. Pel primo scopo si prenda ad esaminare tutto il suo carattere empirico fino alle sue scaturigini, che si ricercano nella cattiva educazione, nella mala compagnia, in parte anche nella malignità di un naturale insensibile alla vergogna, in parte si attribuiscono alla leggerezza e alla storditaggine; con che non si tralascia poi di guardare alle circostanze<sup><a href="pagina_x_note_libro.xhtml#nota_31_II" id="nota_31_II_ritorno">nota 31</a></sup> che han dato l'occasione. In tutto ciò si procede a quel modo stesso che, in generale, nell'indagine della serie di cause determinanti di un dato effetto naturale. Ora, quantunque si creda che l'azione sia determinata così, non pertanto si biasima meno l'autore, e si biasima non pel suo infelice naturale, non per le circostanze che influirono su lui, e neppur a causa della maniera di vita da lui tenuta pel passato, perchè si suppone, che si possa metter affatto da parte come egli sia fatto, e considerare la serie trascorsa di condizioni come non accaduta, e questo fatto come incondizionato rispetto allo stato antecedente, come se l'autore con esso cominciasse del tutto da se stesso una serie di conseguenze. Questo biasimo si fonda su una legge della ragione, per cui questa si riguarda come una causa che poteva e doveva determinare altrimenti la condotta dell'uomo, indipendentemente da tutte le dette condizioni empiriche. E, in verità, nella causalità della ragione non si vede quasi una semplice concorrenza, anzi come una causalità in sè completa, benchè i motivi sensibili non fossero ad essa favorevoli, anzi piuttosto affatto contrari; l'azione è attribuita al suo carattere intelligibile: egli incorre tosto, nell'istante in cui mentisce, interamente nella colpa; quindi la ragione, malgrado tutte le condizioni empiriche del fatto, era pienamente libera, e il fatto è da ascrivere interamente alla sua omissione.
</p>

<p>
In questo giudizio d'imputazione è facile a vedere, che si ha in pensiero, che la ragione non subisce l'influsso di tutta quella sensibilità; essa non si muta (quantunque i suoi fenomeni, ossia il modo in cui essa si manifesta nei suoi effetti, si mutino); in essa non precede uno stato, che determini il successivo; e però essa non appartiene punto alla serie delle condizioni sensibili, che rendono necessari i fenomeni secondo le leggi naturali. Essa, la ragione, è presente e unica in tutte le azioni dell'uomo in tutti gli stati del tempo, ma essa stessa non è nel tempo, e non capita quasi in un nuovo stato, in cui prima non era; ell'è determinante, ma non determinabile rispetto ad esso. Non si può quindi domandare: perchè la ragione non si è determinata altrimenti? Ma soltanto: perchè essa, con la sua causalità, non ha determinato i fenomeni altrimenti? Se non che a questo non è possibile nessuna risposta. Giacchè un altro carattere intelligibile avrebbe dato un altro carattere empirico; e se noi diciamo, che, malgrado tutta la sua condotta fin qui tenuta, l'autore della menzogna avrebbe potuto tuttavia non cascarvi; questo non significa se non che essa sta immediatamente sotto la potenza della ragione, e la ragione nella sua causalità non è soggetta alle condizioni del fenomeno e del corso temporale, che la differenza del tempo può sì costituirne una differenza capitale dei fenomeni <i xml:lang="de">respective</i> tra loro; ma, poichè questi non sono cose, e però nè anche cause in sè, non può costituire una differenza di azione in rapporto con la ragione.
</p>

<p>
Noi, dunque, col giudizio sulle azioni libere rispetto alla loro causalità possiamo giungere fino alla causa intelligibile, ma non al di là di essa; possiamo conoscere che ell'è libera, cioè determinata indipendentemente dal senso, e in tal modo può essere rispetto al senso la condizione indeterminata dei fenomeni. ma, perchè il carattere intelligibile dia per l'appunto questi fenomeni e questo carattere empirico nelle presenti circostanze, è domanda che sorpassa di tanto  ogni facoltà che la ragione abbia di rispondere, anzi ogni diritto che essa abbia di domandare, come se si chiedesse: perchè l'oggetto trascendentale dà per l'appunto alla nostra intuizione sensitiva solo un'intuizione nello spazio, e non un'altra intuizione qual sia. Se non che, il problema, che noi dovevamo risolvere, non ci obbliga punto a ciò; esso infatti non era altro che questo: se libertà e necessità naturale siano in conflitto in una e medesima azione; e a questo problema abbiamo sufficientemente risposto, avendo mostrato che, essendo possibile in quella una relazione con una tutt'altra specie di condizioni, che in questa, la legge della seconda non tocca la prima, sicchè l'una può aver luogo indipendentemente dall'altra e non turbata l'altra.
</p>

<p class="testo_centrato testo_distanziato">
* * *
</p>

<p class="testo_distanziato">
Bisogna bene avvertire, che con ciò non abbiamo inteso di esporre la realtà della libertà, come di una facoltà, che contenga la causa dei fenomeni del nostro mondo sensibile. Giacchè, a parte che ciò non sarebbe stato punto una trattazione trascendentale, che ha che fare semplicemente con concetti, ciò non sarebbe potuto riuscire, in quanto che dall'esperienza non possiamo conchiudere mai a qualcosa, che non dee punto pensarsi secondo le leggi dell'esperienza. Che anzi, non abbiamo neppur voluto dimostrare la possibilità della libertà; infatti nè anche questo era possibile, poichè in generale, per via di semplici concetti a priori non ci è dato di conoscere la possibilità di nessun principio reale e di nessuna causalità. La libertà qui è trattata solo in quanto idea trascendentale, onde la ragione pensa di iniziare assolutamente la serie delle condizioni del fenomeno mediante qualche cosa di incondizionato rispetto al senso<sup><a href="pagina_x_note_libro.xhtml#nota_32_II" id="nota_32_II_ritorno">nota 32</a></sup>; dove per altro ella s'avvolge in un'antinomia con le sue proprie leggi, che essa prescrive all'uso empirico dell'intelletto. Ora che questa antinomia si fonda su una semplice apparenza, e che la natura per lo meno non contraddice alla causalità per libertà, è la sola cosa, che noi potevamo fare, e la sola anche che era per noi opportuna.
</p>

<p class="paragrafo" id="cap_0004_0001_0001_0001_0003_0002_sez_IX_p_7">
IV. ― Soluzione dell'idea cosmologica. 
</p>

<p class="paragrafo_corsivo_c">
Della totalità della dipendenza dei fenomeni rispetto alla loro esistenza in generale.
</p>

<p class="testo_distanziato">
Nel precedente numero considerammo i cangiamenti del mondo sensibile nella loro serie dinamica, dove ciascuno sta sotto l'altro come sotto la sua causa. Ora questa serie di stati ci serve di guida per giungere a un'esistenza, che possa essere la suprema condizione di ogni essere mutevole, ossia all'essere necessario. Qui non si tratta della causalità incondizionata, ma della esistenza incondizionata della stessa sostanza. La serie, che noi abbiamo innanzi, è dunque propriamente serie di concetti, e non di intuizioni, in quanto l'una è la condizione dell'altra.
</p>

<p>
Ma è facile vedere che, tutto nell'insieme dei fenomeni essendo mutevole, quindi nell'esistenza condizionato, non ci  può essere in nessun punto della serie dell'esistenza dipendente un membro incondizionato, la cui esistenza sia assolutamente necessaria; e che perciò, se i fenomeni fossero cose in sè, ma appunto per questo la loro condizione appartenesse sempre ad una identica serie, non potrebbe esserci mai un essere necessario come condizione dell'esistenza dei fenomeni del mondo sensibile.
</p>


<p>
Ma il regresso dinamico ha in sè questo di speciale e distintivo dal regresso matematico: che, poichè questo ha che fare propriamente solo con la composizione delle parti in un tutto, o con la divisione di un tutto nelle sue parti, le condizioni di questa devono sempre essere considerate come parti di essa, quindi come omogenee, e per conseguenza come fenomeni; laddove in quel regresso, poichè vi si ha che fare, non con la possibilità di un tutto incondizionato di parti date o di una parte incondizionata di un dato tutto, ma con la derivazione di uno stato dalla sua causa o dell'esistenza contingente della stessa sostanza da quella necessaria, la condizione non può per l'appunto formare necessariamente una serie empirica col condizionato.
</p>

<p>
Ci resta dunque nell'apparente<sup><a href="pagina_x_note_libro.xhtml#nota_33_II" id="nota_33_II_ritorno">nota 33</a></sup> antinomia, che ci sta dinanzi, aperta ancora una via di uscita, in quanto cioè tutte due le proposizioni in contrasto possono insieme essere vere per diversi aspetti, di guisa che tutte le cose del mondo sensibile siano affatto contingenti, e però anche abbian sempre solo un'esistenza empiricamente condizionata, benchè della serie intera ci sia anche una condizione non empirica, cioè un essere incondizionato necessario. Questo infatti , come condizione intelligibile, non rientrerebbe punto, come un membro, (neppure come il membro supremo), e non costituirebbe nè anche un membro della serie empiricamente incondizionato, ma lascerebbe tutto il mondo sensibile nella sua esistenza empiricamente condizionata attraverso tutti i suoi membri. Questo modo, dunque, di porre a fondamento dei fenomeni un essere incondizionato, si distinguerebbe dalla causalità empiricamente incondizionata (libertà) dell'articolo precedente in ciò, che nella libertà la cosa stessa apparteneva tuttavia, come causa (<i xml:lang="la">substantia phaenomenon</i>), alla serie delle condizioni, e soltanto la sua causalità era concepita come intelligibile; qui invece l'essere necessario deve esser pensato fuori affatto della serie del mondo sensibile (come <i xml:lang="la">ens xtramundum</i>) e meramente intelligibile, onde soltanto è possibile impedire, che esso non soggiaccia pure alla legge della contingenza e dipendenza di tutti i fenomeni.
</p>

<p>
Il principio regolativo della ragione, rispetto a questo nostro problema, è che tutto nel mondo sensibile ha esistenza empiricamente determinata, e che in nessuna parte di esso e per rispetto a nessuna proprietà, c'è una necessità incondizionata; che non c'è nessun membro della serie di fenomeni, di cui non si debba sempre aspettare e, finchè si può, cercare la condizione empirica in una esperienza possibile, e niente ci autorizza a trasferire l'esistenza di una condizione fuori della serie empirica, o magari nella serie stessa ritenerla per assolutamente indipendente e per sè stante; senza perciò negar punto che tutta la serie possa esser fondata su qualche essere intelligibile (che perciò è libero da ogni condizione empirica, e contiene piuttosto il principio della possibilità di tutti questi fenomeni).
</p>

<p>
Ma qui non è mio intendimento dimostrare l'esistenza incondizionatamente necessaria di un essere, e nè anche fondarvi su solamente la possibilità di una condizione meramente intelligibile dell'esistenza dei fenomeni del mondo sensibile: ma soltanto di limitare così la ragione per modo che essa non abbandoni il filo delle condizioni empiriche, e non si smarrisca nei principii di spiegazione trascendenti e incapaci di una rappresentazione <i>in concreto</i>; come anche, dall'altra parte, di restringere la legge dell'uso meramente empirico dell'intelletto a questo, che non decida esso della possibilità delle cose in generale; e l'intelligibile, benchè non ci sia dato servircene a spiegazione dei fenomeni, non lo dichiari perciò senz'altro impossibile. Così, dunque, resta soltanto dimostrato, che la contingenza universale delle cose naturali e di tutte le loro condizioni (empiriche) può benissimo stare insieme col presupposto arbitrario<sup><a href="pagina_x_note_libro.xhtml#nota_34_II" id="nota_34_II_ritorno">nota 34</a></sup> di una condizione necessaria, quantunque meramente intelligibile, si che nessuna vera contraddizione sia da trovare tra queste due affermazioni, e possono quindi essere vere da ambe le parti. Se anche sia sempre impossibile in sè un tale essere intelligibile assolutamente necessario, ciò tuttavia non si può in alcun modo dedurre dalla universal contingenza e dalla dipendenza di tutto ciò, che fa parte del mondo sensibile, nonchè dal principio che non ci si deve arrestare a nessun particolar membro di esso, in quanto è contingente, e di non ricorrere a nessuna causa fuori del mondo. La ragione segue la sua via nell'uso empirico e la sua via a parte nell'uso trascendentale.
</p>

<p>
Il mondo sensibile non contiene se non fenomeni, ma questi sono semplici rappresentazioni, le quali, a loro volta, sono sempre sensibilmente condizionate; e poichè qui non abbiamo mai come oggetti cose in sè, non è da meravigliarsi, che non siamo mai autorizzati a fare da un membro della serie empirica, quale che esso sia, un salto fuori del contesto della sensibilità, come se ci fossero cose in sè che esistessero fuori del loro principio trascendentale, e le si potesse oltrepassare per cercar la causa della loro esistenza fuori di esse; ciò che dovrebbe certamente accadere, infine, nelle cose contingenti, ma non nelle semplici rappresentazioni di cose, la cui stessa contingenza non è se non un fenomeno, e non può menare ad altro regresso che a quello che determina i fenomeni, ossia al regresso empirico. Ma pensare un principio intelligibile dei fenomeni, cioè del mondo sensibile, e questo principio libero dalla contingenza di quest'ultimo, non è ne contro il regresso empirico illimitato nella serie dei fenomeni, nè contro la universale contingenza di questi. Ma ell'è anche la sola cosa, che noi avevamo a fare per togliere l'apparente antinomia, e che solo in questo modo poteva farsi. Perchè, se la rispettiva condizione di ogni condizionato (quanto alla esistenza) è sensibile, e, appunto perciò appartenente alla serie, essa stessa a sua volta è condizionata (come dimostra l'antitesi della quarta antinomia). Bisognava, dunque, o che restasse il conflitto con la ragione, che richiede l'incondizionato, o che questo fosse riposto fuori della serie, nell'intelligibile, la cui necessità non esige nè permette alcuna condizione empirica, ed è quindi incondizionatamente necessario rispettivamente ai fenomeni.
</p>

<p>
L'uso empirico della ragione (rispetto alle condizioni dell'esistenza del mondo sensibile) non è toccato dall'ammissione di un essere meramente intelligibile, ma, secondo il principio della universal contingenza, essa passa da condizioni empiriche passa a condizioni superiori, che sono sempre egualmente empiriche. Ma questo principio relativo tanto meno esclude l'ammissione di una causa intelligibile, che non è nella serie, quando si ha da fare con l'uso puro della ragione (rispetto ai fini). Perchè questa causa non denota se non il principio per noi meramente trascendentale e ignoto della possibilità della serie sensibile in generale; l'esistenza del quale, indipendentemente da tutte le condizioni di questa serie e, rispetto ad essa, incondizionatamente necessaria, non è punto contraria alla contingenza illimitata di esse, e però nè anche al progresso indefinito lungo la serie delle condizioni empiriche.
</p>

<p class="sezione" id="cap_0004_0001_0001_0001_0003_0002_sez_X">
OSSERVAZIONE FINALE INTORNO A TUTTA L'ANTINOMIA DELLA RAGION PURA
</p>

<p class="testo_distanziato">
Finchè coi nostri concetti razionali abbiamo ad oggetto semplicemente la totalità delle condizioni del mondo sensibile, e ciò che rispetto ad esso può tornare in servigio della ragione, le nostre idee sono sì trascendentali, ma pur cosmologiche. Appena, invece, riponiamo l'incondizionato (con cui tuttavia si ha propriamente da fare) in ciò, che è al tutto fuori del mondo sensibile, e quindi fuori di ogni esperienza possibile, le idee diventano trascendenti: esse non servono soltanto alla integrazione dell'uso empirico della ragione (che resta sempre un'idea che non è mai realizzata, ma sempre da proseguire), ma se ne separano affatto e si fanno esse stesse oggetti, la cui materia non è presa dall'esperienza, la cui realtà oggettiva non si fonda nè anche sulla integrazione della serie empirica, ma su concetti puri a priori. Simili idee trascendenti hanno un oggetto meramente intelligibile, che, come un oggetto trascendentale, di cui del resto non si sa nulla, è certamente permesso ammettere, ma per cui non abbiamo dalla parte nostra, per concepirlo come cosa determinabile per i suoi predicati differenziali ed intrinseci, nè principii della sua possibilità (come indipendente da tutti i concetti sperimentali), nè la minima giustificazione di ammettere un tale oggetto; e che insomma è un semplice ente di ragione. Pure tra tutte le idee cosmologiche quella, che ha dato luogo alla quarta antinomia, ci trascina a tentar questo passo. Giacchè l'esistenza dei fenomeni, che non è di certo fondata punto in se stessa, ma è sempre mai condizionata, ci invita a cercare qualcosa di distinto da tutti i fenomeni, e però un oggetto intelligibile, in cui cessi questa contingenza. Ma poichè, se noi ci siam presi una volta la libertà di ammettere fuori del campo della generale sensibilità una realtà per sè sussistente, i fenomeni non son da considerare se non come specie di rappresentazioni contingenti di oggetti intelligibili, di esseri tali, che sono essi stessi intelligenze; non ci resta altro che l'analogia, secondo cui noi ci serviamo dei concetti sperimentali, per farci un qualsiasi concetto delle cose intelligibili, delle quali in se stesse non abbiamo la minima conoscenza. Poichè noi non impariamo a conoscere il contingente se non mediante la esperienza, ma qui si tratta di cose, che non devono essere guari oggetti dell'esperienza, noi ne dovremo ricavare la cognizione da ciò, che in sè è necessario, dai concetti puri delle cose in generale. Quindi il primo passo, che noi moviamo fuori del mondo sensibile, ci obbliga a dar principio alle nostre nuove conoscenze dalla ricerca di un essere assolutamente necessario e a desumere dai concetti di esso i concetti di tutte le cose, in quanto sono meramente intelligibili, e questa ricerca noi intendiamo istituire nel capitolo seguente.
</p>

</body>
</html>
	
